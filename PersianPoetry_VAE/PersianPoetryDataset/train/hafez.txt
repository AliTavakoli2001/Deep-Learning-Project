رونق عهد شباب است دگر بستان را
می رسد مژده گل بلبل خوش الحان را
گفتم ملامت آید گر گرد دوست گردم
و الله ما راینا حبا بلا ملامه
من همان دم که وضو ساختم از چشمه عشق
چارتکبیر زدم یک سره بر هر چه که هست
ای پسته تو خنده زده بر حدیث قند
مشتاقم از برای خدا یک شکر بخند
هزار دیده به روی تو ناظرند و تو خود
نظر به روی کسی بر نمی کنی از ناز
هزار سلطنت دلبری بدان نرسد
که در دلی به هنر خویش را بگنجانی
اشک خونین بنمودم به طبیبان گفتند
درد عشق است و جگرسوز دوایی دارد
مرا می بینی و هر دم زیادت می کنی دردم
تو را می بینم و میلم زیادت می شود هر دم
هواخواه توام جانا و می دانم که می دانی
که هم نادیده می بینی و هم ننوشته می خوانی
به جان دوست که غم پرده بر شما ندرد
گر اعتماد بر الطاف کارساز کنید
من آن فریب که در نرگس تو می بینم
بس آب روی که با خاک ره برآمیزد
جمال شخص نه چشم است و زلف و عارض و خال
هزار نکته در این کار و بار دلداریست
نگرفت در تو گریه حافظ به هیچ رو
حیران آن دلم که کم از سنگ خاره نیست
شمه ای از داستان عشق شورانگیز ماست
این حکایتها که از فرهاد و شیرین کرده اند
غمزه شوخ تو خونم به خطا می ریزد
فرصتش باد که خوش فکر صوابی دارد
ز دیده ام شده یک چشمه در کنار روان
که آشنا نکند در میان آن ملاح
حافظ دگر چه می طلبی از نعیم دهر
می می خوری و طره دلدار می کشی
گوییا خواهد گشود از دولتم کاری که دوش
من همی کردم دعا و صبح صادق می دمید
یارب آن روی است و در پیرامنش بند کلاه
یا به گرد ماه تابان عقد پروین بسته اند
دور شو از برم ای واعظ و بیهوده مگوی
من نه آنم که دگر گوش به تزویر کنم
شاها اگر به عرش رسانم سریر فضل
مملوک این جنابم و مسکین این درم
در طریقت رنجش خاطر نباشد می بیار
هر کدورت را که بینی چون صفایی رفت رفت
مجوی عیش خوش از دور باژگون سپهر
که صاف این سر خم جمله دردی آمیز است
شکوه تاج سلطانی که بیم جان در او درج است
کلاهی دلکش است اما به ترک سر نمی ارزد
شاهدان گر دلبری زین سان کنند
زاهدان را رخنه در ایمان کنند
فغان که در طلب گنج نامه مقصود
شدم خراب جهانی ز غم تمام و نشد
چه جای شکر و شکایت ز نقش نیک و بد است
چو بر صحیفه هستی رقم نخواهد ماند
خوش می دهد نشان جلال و جمال یار
خوش می کند حکایت عز و وقار دوست
باغبان همچو نسیمم ز در خویش مران
کآب گلزار تو از اشک چو گلنار من است
سوی رندان قلندر به ره آورد سفر
دلق بسطامی و سجاده طامات بریم
نمی بینم نشاط عیش در کس
نه درمان دلی نه درد دینی
نه به تنها حیوانات و نباتات و جماد
هر چه در عالم امر است به فرمان تو باد
اثر نماند ز من بی شمایلت آری
اری مآثر محیای من محیاک
معرفت نیست در این قوم خدا را سببی
تا برم گوهر خود را به خریدار دگر
حافظ این خرقه که داری تو ببینی فردا
که چه زنار ز زیرش به دغا بگشایند
زمانه هیچ نبخشد که بازنستاند
مجو ز سفله مروت که شییه لا شی
گفتم شراب و خرقه نه آیین مذهب است
گفت این عمل به مذهب پیر مغان کنند
فراز و شیب بیابان عشق دام بلاست
کجاست شیردلی کز بلا نپرهیزد
گل به جوش آمد و از می نزدیمش آبی
لاجرم ز آتش حرمان و هوس می جوشیم
گفت مگر ز لعل من بوسه نداری آرزو
مردم از این هوس ولی قدرت و اختیار کو
شوخی نرگس نگر که پیش تو بشکفت
چشم دریده ادب نگاه ندارد
دردا که از آن آهوی مشکین سیه چشم
چون نافه بسی خون دلم در جگر افتاد
سری که بر سر گردون به فخر می سودم
به راستان که نهادم بر آستان فراق
این چه استغناست یا رب وین چه قادر حکمت است
کاین همه زخم نهان هست و مجال آه نیست
رنگ خون دل ما را که نهان می داری
همچنان در لب لعل تو عیان است که بود
چو غنچه با لب خندان به یاد مجلس شاه
پیاله گیرم و از شوق جامه پاره کنم
فریاد که از شش جهتم راه ببستند
آن خال و خط و زلف و رخ و عارض و قامت
گفتم ای شام غریبان طره شبرنگ تو
در سحرگاهان حذر کن چون بنالد این غریب
کس ندانست که منزلگه معشوق کجاست
این قدر هست که بانگ جرسی می آید
بنده طالع خویشم که در این قحط وفا
عشق آن لولی سرمست خریدار من است
نجوید جان از آن قالب جدایی
که باشد خون جامش در رگ و پی
دموعی بعدکم لا تحقروها
فکم بحر عمیق من سواقی
چندان که بر کنار چو پرگار می شدم
دوران چو نقطه ره به میانم نمی دهد
همه شب در این امیدم که نسیم صبحگاهی
به پیام آشنایان بنوازد آشنا را
گر به هر موی سری بر تن حافظ باشد
همچو زلفت همه را در قدمت اندازم
ساقی چراغ می به ره آفتاب دار
گو برفروز مشعله صبحگاه از او
جان می دهم از حسرت دیدار تو چون صبح
باشد که چو خورشید درخشان به درآیی
شب صحبت غنیمت دان و داد خوشدلی بستان
که مهتابی دل افروز است و طرف لاله زاری خوش
دوش از مسجد سوی میخانه آمد پیر ما
چیست یاران طریقت بعد از این تدبیر ما
به شعر حافظ شیراز می رقصند و می نازند
سیه چشمان کشمیری و ترکان سمرقندی
دلی کو عاشق رویت نباشد
همیشه غرقه در خون جگر باد
شعر حافظ همه بیت الغزل معرفت است
آفرین بر نفس دلکش و لطف سخنش
برو فسانه مخوان و فسون مدم حافظ
کز این فسانه و افسون مرا بسی یادست
غمزه ساقی به یغمای خرد آهخته تیغ
زلف جانان از برای صید دل گسترده دام
در خلوص منت ار هست شکی تجربه کن
کس عیار زر خالص نشناسد چو محک
هرگز که دیده باشد جسمی ز جان مرکب
بر دامنش مبادا زین خاکیان غباری
آیینه سکندر جام می است بنگر
تا بر تو عرضه دارد احوال ملک دارا
ز فکر تفرقه بازآی تا شوی مجموع
به حکم آن که چو شد اهرمن سروش آمد
از روان بخشی عیسی نزنم دم هرگز
زان که در روح فزایی چو لبت ماهر نیست
به بزمگاه چمن دوش مست بگذشتم
چو از دهان توام غنچه در گمان انداخت
ز چشمم لعل رمانی چو می خندند می بارند
ز رویم راز پنهانی چو می بینند می خوانند
گلبن عیش می دمد ساقی گلعذار کو
باد بهار می وزد باده خوشگوار کو
چو ماه روی تو در شام زلف می دیدم
شبم به روی تو روشن چو روز می گردید
چون چشم تو دل می برد از گوشه نشینان
همراه تو بودن گنه از جانب ما نیست
ای جرعه نوش مجلس جم سینه پاک دار
کآیینه ایست جام جهان بین که آه از او
عکس خوی بر عارضش بین کآفتاب گرم رو
در هوای آن عرق تا هست هر روزش تب است
عهد و پیمان فلک را نیست چندان اعتبار
عهد با پیمانه بندم شرط با ساغر کنم
در عهد پادشاه خطابخش جرم پوش
حافظ قرابه کش شد و مفتی پیاله نوش
صفیر مرغ برآمد بط شراب کجاست
فغان فتاد به بلبل نقاب گل که کشید
عرض و مال از در میخانه نشاید اندوخت
هر که این آب خورد رخت به دریا فکنش
ز پادشاه و گدا فارغم بحمدالله
گدای خاک در دوست پادشاه من است
یار دارد سر صید دل حافظ یاران
شاهبازی به شکار مگسی می آید
جلوه گاه طایر اقبال باشد هر کجا
سایه اندازد همای چتر گردون سای تو
باد صبا ز عهد صبی یاد می دهد
جان دارویی که غم ببرد درده ای صبی
ای آن که به تقریر و بیان دم زنی از عشق
ما با تو نداریم سخن خیر و سلامت
حکایت لب شیرین کلام فرهاد است
شکنج طره لیلی مقام مجنون است
ای که در دلق ملمع طلبی نقد حضور
چشم سری عجب از بی خبران می داری
تا شد آن مه مشتری درهای حافظ را به نقد
می رسد هر دم به گوش زهره گلبانگ رباب
مطرب از گفته حافظ غزلی نغز بخوان
تا بگویم که ز عهد طربم یاد آمد
چه گویمت که به میخانه دوش مست و خراب
سروش عالم غیبم چه مژده ها دادست
مرا گر تو بگذاری ای نفس طامع
بسی پادشایی کنم در گدایی
آن که بودی وطنش دیده حافظ یا رب
به مرادش ز غریبی به وطن بازرسان
نه به هفت آب که رنگش به صد آتش نرود
آن چه با خرقه زاهد می انگوری کرد
خنده جام می و زلف گره گیر نگار
ای بسا توبه که چون توبه حافظ بشکست
لب از ترشح می پاک کن برای خدا
که خاطرم به هزاران گنه موسوس شد
در بزم دور یک دو قدح درکش و برو
یعنی طمع مدار وصال دوام را
حافظ جناب پیر مغان مامن وفاست
درس حدیث عشق بر او خوان و ز او شنو
وکیل قاضی ام اندر گذر کمین کرده ست
به کف قباله دعوی چو مار شیدایی
کشته غمزه خود را به زیارت دریاب
زان که بیچاره همان دل نگران است که بود
از چشم شوخش ای دل ایمان خود نگه دار
کان جادوی کمانکش بر عزم غارت آمد
کارم ز دور چرخ به سامان نمی رسد
خون شد دلم ز درد به درمان نمی رسد
خوشا آن دم کز استغنای مستی
فراغت باشد از شاه و وزیرم
خواهم شدن به کوی مغان آستین فشان
زین فتنه ها که دامن آخرزمان گرفت
چون نیست نقش دوران در هیچ حال ثابت
حافظ مکن شکایت تا می خوریم حالی
بجز صبا و شمالم نمی شناسد کس
عزیز من که به جز باد نیست دمسازم
خاک ره آن یار سفرکرده بیارید
تا چشم جهان بین کنمش جای اقامت
ما نگوییم بد و میل به ناحق نکنیم
جامه کس سیه و دلق خود ازرق نکنیم
ای شاهد قدسی که کشد بند نقابت
و ای مرغ بهشتی که دهد دانه و آبت
داده فلک عنان ارادت به دست تو
یعنی که مرکبم به مراد خودم بران
یا رب این قافله را لطف ازل بدرقه باد
که از او خصم به دام آمد و معشوقه به کام
نه گل از دست غمت رست و نه بلبل در باغ
همه را نعره زنان جامه دران می داری
به فیض جرعه جام تو تشنه ایم ولی
نمی کنیم دلیری نمی دهیم صداع
ساقی بهار می رسد و وجه می نماند
فکری بکن که خون دل آمد ز غم به جوش
حافظا محض حقیقت گوی یعنی سر عشق
غیر از این گویی خیالاتی به تخمین بسته اند
به پی ماچان غرامت بسپریمن
غرت یک وی روشتی از امادی
در سفالین کاسه رندان به خواری منگرید
کاین حریفان خدمت جام جهان بین کرده اند
شکرفروش که عمرش دراز باد چرا
تفقدی نکند طوطی شکرخا را
بوسیدن لب یار اول ز دست مگذار
کآخر ملول گردی از دست و لب گزیدن
چگونه طوف کنم در فضای عالم قدس
که در سراچه ترکیب تخته بند تنم
آن که تاج سر من خاک کف پایش بود
از خدا می طلبم تا به سرم بازآید
به خاک پای صبوحی کنان که تا من مست
ستاده بر در میخانه ام به دربانی
دوستان عیب نظربازی حافظ مکنید
که من او را ز محبان شما می بینم
یا رب اندر کنف سایه آن سرو بلند
گر من سوخته یک دم بنشینم چه شود
گه به یک حمله سپاهی می شکست
گه به هویی قلبگاهی می درید
سرمنزل فراغت نتوان ز دست دادن
ای ساروان فروکش کاین ره کران ندارد
زردرویی می کشم زان طبع نازک بی گناه
ساقیا جامی بده تا چهره را گلگون کنم
مسیحای مجرد را برازد
که با خورشید سازد هم وثاقی
ز تاب آتش دوری شدم غرق عرق چون گل
بیار ای باد شبگیری نسیمی زان عرق چینم
غمی که چون سپه زنگ ملک دل بگرفت
ز خیل شادی روم رخت زداید باز
شراب خانگی ترس محتسب خورده
به روی یار بنوشیم و بانگ نوشانوش
ما مریدان روی سوی قبله چون آریم چون
روی سوی خانه خمار دارد پیر ما
چو در رویت بخندد گل مشو در دامش ای بلبل
که بر گل اعتمادی نیست گر حسن جهان دارد
جان علوی هوس چاه زنخدان تو داشت
دست در حلقه آن زلف خم اندر خم زد
چه دوزخی چه بهشتی چه آدمی چه پری
به مذهب همه کفر طریقت است امساک
ثواب روزه و حج قبول آن کس برد
که خاک میکده عشق را زیارت کرد
مرا به بند تو دوران چرخ راضی کرد
ولی چه سود که سررشته در رضای تو بست
مدار نقطه بینش ز خال توست مرا
که قدر گوهر یک دانه جوهری داند
گنج در آستین و کیسه تهی
جام گیتی نما و خاک رهیم
به خلدم دعوت ای زاهد مفرما
که این سیب زنخ زان بوستان به
وقت عزیز رفت بیا تا قضا کنیم
عمری که بی حضور صراحی و جام رفت
می دوساله و محبوب چارده ساله
همین بس است مرا صحبت صغیر و کبیر
لعل تو که هست جان حافظ
دور از لب مردمان دون باد
شاه شوریده سران خوان من بی سامان را
زان که در کم خردی از همه عالم بیشم
گر جلوه می نمایی و گر طعنه می زنی
ما نیستیم معتقد شیخ خودپسند
چشمم آن دم که ز شوق تو نهد سر به لحد
تا دم صبح قیامت نگران خواهد بود
خدا را ای نصیحتگو حدیث ساغر و می گو
که نقشی در خیال ما از این خوشتر نمی گیرد
از صدف یاد دار نکته حلم
هر که برد سرت گهر بخشش
جلوه بر من مفروش ای ملک الحاج که تو
خانه می بینی و من خانه خدا می بینم
فلک چو جلوه کنان بنگرد سمند تو را
کمینه پایگهش اوج کهکشان گیرد
وان که گیسوی تو را رسم تطاول آموخت
هم تواند کرمش داد من غمگین داد
تا مطربان ز شوق منت آگهی دهند
قول و غزل به ساز و نوا می فرستمت
به داغ بندگی مردن بر این در
به جان او که از ملک جهان به
ای آشکار پیش دلت هرچه کردگار
دارد همی به پرده غیب اندرون نهان
در کارخانه ای که ره عقل و فضل نیست
فهم ضعیف رای فضولی چرا کند
ز رکن آباد ما صد لوحش الله
که عمر خضر می بخشد زلالش
سینه تنگ من و بار غم او هیهات
مرد این بار گران نیست دل مسکینم
بس زود ملول گشتی از همنفسان
آه از دل تو که سنگ می بارد از او
دهان یار که درمان درد حافظ داشت
فغان که وقت مروت چه تنگ حوصله بود
به جد و جهد چو کاری نمی رود از پیش
به کردگار رها کرده به مصالح خویش
ای که بر مه کشی از عنبر سارا چوگان
مضطرب حال مگردان من سرگردان را
دارای دهر شاه شجاع آفتاب ملک
خاقان کامگار و شهنشاه نوجوان
که ای صوفی شراب آن گه شود صاف
که در شیشه برآرد بماند اربعینی
پیوسته از آن روی کنم همدمی اش
کز رنگ وی ام بوی کسی می آید
هاتف آن روز به من مژده این دولت داد
که بدان جور و جفا صبر و ثباتم دادند
ای معرا اصل عالی جوهرت از حرص و آز
وی مبرا ذات میمون اخترت از زرق و ریو
الا ای همنشین دل که یارانت برفت از یاد
مرا روزی مباد آن دم که بی یاد تو بنشینم
رندی حافظ نه گناهیست صعب
با کرم پادشه عیب پوش
اگر غم لشکر انگیزد که خون عاشقان ریزد
من و ساقی به هم تازیم و بنیادش براندازیم
همه کس طالب یارند چه هشیار و چه مست
همه جا خانه عشق است چه مسجد چه کنشت
خوش برانیم جهان در نظر راهروان
فکر اسب سیه و زین مغرق نکنیم
می خور که صد گناه ز اغیار در حجاب
بهتر ز طاعتی که به روی و ریا کنند
باغ بهشت و سایه طوبی و قصر و حور
با خاک کوی دوست برابر نمی کنم
ببین در آینه جام نقش بندی غیب
که کس به یاد ندارد چنین عجب زمنی
بر خود چو شمع خنده زنان گریه می کنم
تا با تو سنگ دل چه کند سوز و ساز من
دوش آگهی ز یار سفرکرده داد باد
من نیز دل به باد دهم هر چه باد باد
بیا به میکده و چهره ارغوانی کن
مرو به صومعه کان جا سیاه کارانند
به پیش آینه دل هر آن چه می دارم
بجز خیال جمالت نمی نماید باز
گر قلب دلم را ننهد دوست عیاری
من نقد روان در دمش از دیده شمارم
بر قصد خون عشاق ابرو و چشم شوخش
گاه این کمین گشاده گاه آن کمان کشیده
مردم در این فراق و در آن پرده راه نیست
یا هست و پرده دار نشانم نمی دهد
از طعنه رقیب نگردد عیار من
چون زر اگر برند مرا در دهان گاز
نازها زان نرگس مستانه اش باید کشید
این دل شوریده تا آن جعد و کاکل بایدش
روز هجران و شب فرقت یار آخر شد
زدم این فال و گذشت اختر و کار آخر شد
آن تلخ وش که صوفی ام الخبایثش خواند
اشهی لنا و احلی من قبله العذارا
اگر چه مست و خرابم تو نیز لطفی کن
نظر بر این دل سرگشته خراب انداز
به اختیارت اگر صد هزار تیر جفاست
به قصد جان من خسته در کمان داری
صوفیان واستدند از گرو می همه رخت
دلق ما بود که در خانه خمار بماند
چو غنچه گر چه فروبستگیست کار جهان
تو همچو باد بهاری گره گشا می باش
ماجرای من و معشوق مرا پایان نیست
هر چه آغاز ندارد نپذیرد انجام
مزن بر دل ز نوک غمزه تیرم
که پیش چشم بیمارت بمیرم
کوته نکند بحث سر زلف تو حافظ
پیوسته شد این سلسله تا روز قیامت
طره شاهد دنیی همه بند است و فریب
عارفان بر سر این رشته نجویند نزاع
مسکین چو من به عشق گلی گشته مبتلا
و اندر چمن فکنده ز فریاد غلغلی
ای خرم از فروغ رخت لاله زار عمر
بازآ که ریخت بی گل رویت بهار عمر
وگر سرای جهان را سر خرابی نیست
اساس او به از این استوار بایستی
ملامتگو چه دریابد میان عاشق و معشوق
نبیند چشم نابینا خصوص اسرار پنهانی
زاهد شراب کوثر و حافظ پیاله خواست
تا در میانه خواسته کردگار چیست
دین و دل بردند و قصد جان کنند
الغیاث از جور خوبان الغیاث
حافظا شاید اگر در طلب گوهر وصل
دیده دریا کنم از اشک و در او غوطه خورم
با هیچ کس نشانی زان دلستان ندیدم
یا من خبر ندارم یا او نشان ندارد
خاقان شرق و غرب که در شرق و غرب اوست
صاحب قران خسرو و شاه خدایگان
نگشاید دلم چو غنچه اگر
ساغری از لبش نبوید باز
نرگسش عربده جوی و لبش افسوس کنان
نیم شب دوش به بالین من آمد بنشست
پری نهفته رخ و دیو در کرشمه حسن
بسوخت دیده ز حیرت که این چه بوالعجبیست
ز من ضایع شد اندر کوی جانان
چه دامنگیر یا رب منزلی بود
تا کی بود این گرگ ربایی بنمای
سرپنجه دشمن افکن ای شیر خدای
می گریم و مرادم از این سیل اشکبار
تخم محبت است که در دل بکارمت
چون گل از نکهت او جامه قبا کن حافظ
وین قبا در ره آن قامت چالاک انداز
ما را به آب دیده شب و روز ماجراست
زان رهگذر که بر سر کویش چرا رود
گر چه می گفت که زارت بکشم می دیدم
که نهانش نظری با من دلسوخته بود
بر آن چشم سیه صد آفرین باد
که در عاشق کشی سحرآفرین است
خوش است خلوت اگر یار یار من باشد
نه من بسوزم و او شمع انجمن باشد
خلق گویند که حافظ سخن پیر نیوش
سالخورده میی امروز به از صد پیرم
شود چون بید لرزان سرو آزاد
اگر بیند قد دلجوی فرخ
که آگه است که کاووس و کی کجا رفتند
که واقف است که چون رفت تخت جم بر باد
رتبت دانش حافظ به فلک بر شده بود
کرد غمخواری شمشاد بلندت پستم
گل بخندید که از راست نرنجیم ولی
هیچ عاشق سخن سخت به معشوق نگفت
دلا همیشه مزن لاف زلف دلبندان
چو تیره رای شوی کی گشایدت کاری
گر چو فرهادم به تلخی جان برآید باک نیست
بس حکایت های شیرین باز می ماند ز من
شاید که به آبی فلکت دست نگیرد
گر تشنه لب از چشمه حیوان به درآیی
تو خوش می باش با حافظ برو گو خصم جان می ده
چو گرمی از تو می بینم چه باک از خصم دم سردم
عزم دیدار تو دارد جان بر لب آمده
بازگردد یا برآید چیست فرمان شما
دوستان جان داده ام بهر دهانش بنگرید
کو به چیزی مختصر چون باز می ماند ز من
برسان بندگی دختر رز گو به درآی
که دم و همت ما کرد ز بند آزادت
پس از ملازمت عیش و عشق مه رویان
ز کارها که کنی شعر حافظ از بر کن
دوش می گفت که فردا بدهم کام دلت
سببی ساز خدایا که پشیمان نشود
چشم من در ره این قافله راه بماند
تا به گوش دلم آواز درا بازآمد
او را به چشم پاک توان دید چون هلال
هر دیده جای جلوه آن ماه پاره نیست
این لطایف کز لب لعل تو من گفتم که گفت
وین تطاول کز سر زلف تو من دیدم که دید
بر گیر شراب طرب انگیز و بیا
پنهان ز رقیب سفله بستیز و بیا
من جرعه نوش بزم تو بودم هزار سال
کی ترک آبخورد کند طبع خوگرم
حافظا روز اجل گر به کف آری جامی
یک سر از کوی خرابات برندت به بهشت
او به خونم تشنه و من بر لبش تا چون شود
کام بستانم از او یا داد بستاند ز من
پیام دوست شنیدن سعادت است و سلامت
من المبلغ عنی الی سعاد سلامی
صباح الخیر زد بلبل کجایی ساقیا برخیز
که غوغا می کند در سر خیال خواب دوشینم
گل بی رخ یار خوش نباشد
بی باده بهار خوش نباشد
بسوز این خرقه تقوا تو حافظ
که گر آتش شوم در وی نگیرم
ساقی بیار جامی و از خلوتم برون کش
تا در به در بگردم قلاش و لاابالی
از برای مقدم خیل و خیالت مردمان
زاشک رنگین در دیار دیده آیین بسته اند
همچو گرد این تن خاکی نتواند برخاست
از سر کوی تو زان رو که عظیم افتادست
گر چه بدنامیست نزد عاقلان
ما نمی خواهیم ننگ و نام را
در تنگنای حیرتم از نخوت رقیب
یا رب مباد آن که گدا معتبر شود
قلم را آن زبان نبود که سر عشق گوید باز
ورای حد تقریر است شرح آرزومندی
خرد که ملهم غیب است بهر کسب شرف
ز بام عرش صدش بوسه بر جناب زده
به بارگاه تو چون باد را نباشد بار
کی اتفاق مجال سلام ما افتد
خوشتر ز عیش و صحبت و باغ و بهار چیست
ساقی کجاست گو سبب انتظار چیست
عشق است و مفلسی و جوانی و نوبهار
عذرم پذیر و جرم به ذیل کرم بپوش
حافظا گر معنیی داری بیار
ورنه دعوی نیست غیر از قال و قیل
بدین سپاس که مجلس منور است به دوست
گرت چو شمع جفایی رسد بسوز و بساز
اگرت سلطنت فقر ببخشند ای دل
کمترین ملک تو از ماه بود تا ماهی
مسندفروز دولت کان شکوه و شوکت
برهان ملک و ملت بونصر بوالمعالی
مباش غره به علم و عمل فقیه مدام
که هیچکس ز قضای خدای جان نبرد
در این حضرت چو مشتاقان نیاز آرند ناز آرند
که با این درد اگر دربند درمانند درمانند
روزی که چرخ از گل ما کوزه ها کند
زنهار کاسه سر ما پرشراب کن
خیال خال تو با خود به خاک خواهم برد
که تا ز خال تو خاکم شود عبیرآمیز
چمن حکایت اردیبهشت می گوید
نه عاقل است که نسیه خرید و نقد بهشت
تو را ز کنگره عرش می زنند صفیر
ندانمت که در این دامگه چه افتادست
عرصه بزمگاه خالی ماند
از حریفان و جام مالامال
اگر میل دل هر کس به جایست
بود میل دل من سوی فرخ
بر در میخانه رفتن کار یکرنگان بود
خودفروشان را به کوی می فروشان راه نیست
آن گل که هر دم در دست بادیست
گو شرم بادش از عندلیبان
از سوز سینه هر دم دودم به سر درآید
چون عود چند باشم در آتش رمیده
نصاب حسن در حد کمال است
زکاتم ده که مسکین و فقیرم
حافظ ار سیم و زرت نیست چه شد شاکر باش
چه به از دولت لطف سخن و طبع سلیم
اگر پوسیده گردد استخوانم
نگردد مهرت از جانم فراموش
در مجلس ما عطر میامیز که ما را
هر لحظه ز گیسوی تو خوش بوی مشام است
گل از خلوت به باغ آورد مسند
بساط زهد همچون غنچه کن طی
تو را که حسن خداداده هست و حجله بخت
چه حاجت است که مشاطه ات بیاراید
ناموس عشق و رونق عشاق می برند
عیب جوان و سرزنش پیر می کنند
بسوخت حافظ و آن یار دلنواز نگفت
که مرهمی بفرستم که خاطرش خستم
جان رفت در سر می و حافظ به عشق سوخت
عیسی دمی کجاست که احیای ما کند
مهر تو عکسی بر ما نیفکند
آیینه رویا آه از دلت آه
بازآی که بازآید عمر شده حافظ
هر چند که ناید باز تیری که بشد از شست
بیا به میکده حافظ که بر تو عرضه کنم
هزار صف ز دعاهای مستجاب زده
وضع دوران بنگر ساغر عشرت بر گیر
که به هر حالتی این است بهین اوضاع
دوش وقت سحر از غصه نجاتم دادند
واندر آن ظلمت شب آب حیاتم دادند
گفتم دل رحیمت کی عزم صلح دارد
گفتا مگوی با کس تا وقت آن درآید
بیا و سلطنت از ما بخر به مایه حسن
و از این معامله غافل مشو که حیف خوری
ز من بنیوش و دل در شاهدی بند
که حسنش بسته زیور نباشد
در وهم می نگنجد کاندر تصور عقل
آید به هیچ معنی زین خوبتر مثالی
عافیت می طلبد خاطرم ار بگذارند
غمزه شوخش و آن طره طرار دگر
خیال آب خضر بست و جام اسکندر
به جرعه نوشی سلطان ابوالفوارس شد
حافظ چو رفت روزه و گل نیز می رود
ناچار باده نوش که از دست رفت کار
ساقی بیار باده و با محتسب بگو
انکار ما مکن که چنین جام جم نداشت
راهم مزن به وصف زلال خضر که من
از جام شاه جرعه کش حوض کوثرم
ز بنفشه تاب دارم که ز زلف او زند دم
تو سیاه کم بها بین که چه در دماغ دارد
به رغم مدعیانی که منع عشق کنند
جمال چهره تو حجت موجه ماست
عروس طبع را زیور ز فکر بکر می بندم
بود کز دست ایامم به دست افتد نگاری خوش
لفظی فصیح شیرین قدی بلند چابک
رویی لطیف زیبا چشمی خوش کشیده
شکرانه را که چشم تو روی بتان ندید
ما را به عفو و لطف خداوندگار بخش
خانه بی تشویش و ساقی یار و مطرب نکته گوی
موسم عیش است و دور ساغر و عهد شباب
آن که پیشش بنهد تاج تکبر خورشید
کبریاییست که در حشمت درویشان است
محتاج قصه نیست گرت قصد خون ماست
چون رخت از آن توست به یغما چه حاجت است
بهای نیم کرشمه هزار جان طلبند
نیاز اهل دل و ناز نازنینان بین
چون گرم شود ز باده ما را رگ و پی
منت نبریم یک جو از حاتم طی
چشم خود را گفتم آخر یک نظر سیرش ببین
گفت می خواهی مگر تا جوی خون راند ز من
چو غنچه بر سرم از کوی او گذشت نسیمی
که پرده بر دل خونین به بوی او بدریدم
خرم آن روز کز این مرحله بربندم بار
و از سر کوی تو پرسند رفیقان خبرم
داور دین شاه شجاع آن که کرد
روح قدس حلقه امرش به گوش
به بوی زلف و رخت می روند و می آیند
صبا به غالیه سایی و گل به جلوه گری
دلم جز مهر مه رویان طریقی بر نمی گیرد
ز هر در می دهم پندش ولیکن در نمی گیرد
گفت خود دادی به ما دل حافظا
ما محصل بر کسی نگماشتیم
به یمن همت حافظ امید هست که باز
اری اسامر لیلای لیله القمر
شب رحلت هم از بستر روم در قصر حورالعین
اگر در وقت جان دادن تو باشی شمع بالینم
انفاس عیسی از لب لعلت لطیفه ای
آب خضر ز نوش لبانت کنایتی
مرحبا ای پیک مشتاقان بده پیغام دوست
تا کنم جان از سر رغبت فدای نام دوست
گفتی که حافظ این همه رنگ و خیال چیست
نقش غلط مبین که همان لوح ساده ایم
ای بخت سرکش تنگش به بر کش
گه جام زر کش گه لعل دلخواه
دل که از ناوک مژگان تو در خون می گشت
باز مشتاق کمانخانه ابروی تو بود
چه حالت است که گل در سحر نماید روی
چه شعله است که در شمع آسمان گیرد
هم جان بدان دو نرگس جادو سپرده ایم
هم دل بدان دو سنبل هندو نهاده ایم
گدای میکده ام لیک وقت مستی بین
که ناز بر فلک و حکم بر ستاره کنم
هوای منزل یار آب زندگانی ماست
صبا بیار نسیمی ز خاک شیرازم
حافظ از حشمت پرویز دگر قصه مخوان
که لبش جرعه کش خسرو شیرین من است
همیشه باد جهانش به کام وز سر صدق
کمر به بندگی اش بسته چرخ مینایی
بخت حافظ گر از این گونه مدد خواهد کرد
زلف معشوقه به دست دگران خواهد بود
مدام خرقه حافظ به باده در گرو است
مگر ز خاک خرابات بود فطرت او
اگر چه عرض هنر پیش یار بی ادبیست
زبان خموش ولیکن دهان پر از عربیست
بلبل عاشق تو عمر خواه که آخر
باغ شود سبز و شاخ گل به بر آید
شهسوار من که مه آیینه دار روی اوست
تاج خورشید بلندش خاک نعل مرکب است
ساقیا لطف نمودی قدحت پرمی باد
که به تدبیر تو تشویش خمار آخر شد
دستارچه ای پیشکشش کردم گفت
وصلم طلبی زهی خیالی که توراست
ساقی شکردهان و مطرب شیرین سخن
همنشینی نیک کردار و ندیمی نیک نام
شهباز دست پادشهم این چه حالت است
کز یاد برده اند هوای نشیمنم
دلها همه در چاه زنخدان انداخت
وآنگه سر چاه را به عنبر بگرفت
حافظ ار بر صدر ننشیند ز عالی مشربیست
عاشق دردی کش اندر بند مال و جاه نیست
من نمی یابم مجال ای دوستان
گر چه دارد او جمالی بس جمیل
ای شاه حسن چشم به حال گدا فکن
کاین گوش بس حکایت شاه و گدا شنید
به مامنی رو و فرصت شمر غنیمت وقت
که در کمینگه عمرند قاطعان طریق
یارم چو قدح به دست گیرد
بازار بتان شکست گیرد
دو چشم شوخ تو برهم زده خطا و حبش
به چین زلف تو ماچین و هند داده خراج
به نیمشب اگرت آفتاب می باید
ز روی دختر گلچهر رز نقاب انداز
سنگسان شو در قدم نی همچو آب
جمله رنگ آمیزی و تردامنی
دریغ و درد که تا این زمان ندانستم
که کیمیای سعادت رفیق بود رفیق
اگر چه مرغ زیرک بود حافظ در هواداری
به تیر غمزه صیدش کرد چشم آن کمان ابرو
ور چو پروانه دهد دست فراغ بالی
جز بدان عارض شمعی نبود پروازم
ز شرم آن که به روی تو نسبتش کردم
سمن به دست صبا خاک در دهان انداخت
خم زلف تو دام کفر و دین است
ز کارستان او یک شمه این است
کمتر از ذره نه ای پست مشو مهر بورز
تا به خلوتگه خورشید رسی چرخ زنان
خوشا نماز و نیاز کسی که از سر درد
به آب دیده و خون جگر طهارت کرد
فردا اگر نه روضه رضوان به ما دهند
غلمان ز روضه حور ز جنت به درکشیم
شاهین صفت چو طعمه چشیدم ز دست شاه
کی باشد التفات به صید کبوترم
المنه لله که چو ما بی دل و دین بود
آن را که لقب عاقل و فرزانه نهادیم
ای که در کشتن ما هیچ مدارا نکنی
سود و سرمایه بسوزی و محابا نکنی
خوشا دلی که مدام از پی نظر نرود
به هر درش که بخوانند بی خبر نرود
تا مگر جرعه فشاند لب جانان بر من
سال ها شد که منم بر در میخانه مقیم
بعد از این دست من و زلف چو زنجیر نگار
چند و چند از پی کام دل دیوانه روم
دمی با نیکخواهان متفق باش
غنیمت دان امور اتفاقی
بی چراغ جام در خلوت نمی یارم نشست
زان که کنج اهل دل باید که نورانی بود
چو گفتمش که دلم را نگاه دار چه گفت
ز دست بنده چه خیزد خدا نگه دارد
فلک جنیبه کش شاه نصره الدین است
بیا ببین ملکش دست در رکاب زده
گفتمش زلف به خون که شکستی گفتا
حافظ این قصه دراز است به قرآن که مپرس
اگر چه در طلبت همعنان باد شمالم
به گرد سرو خرامان قامتت نرسیدم
زاهد ظاهرپرست از حال ما آگاه نیست
در حق ما هر چه گوید جای هیچ اکراه نیست
عشق دردانه ست و من غواص و دریا میکده
سر فروبردم در آن جا تا کجا سر برکنم
بزن در پرده چنگ ای ماه مطرب
رگش بخراش تا بخروشم از وی
ای دوست دل از جفای دشمن درکش
با روی نکو شراب روشن درکش
پند حکیم محض صواب است و عین خیر
فرخنده آن کسی که به سمع رضا شنید
گر خاطر شریفت رنجیده شد ز حافظ
بازآ که توبه کردیم از گفته و شنیده
چون به هنگام وفا هیچ ثباتیت نبود
می کنم شکر که بر جور دوامی داری
نقشی بر آب می زنم از گریه حالیا
تا کی شود قرین حقیقت مجاز من
مرا به رندی و عشق آن فضول عیب کند
که اعتراض بر اسرار علم غیب کند
حافظ برو که بندگی پادشاه وقت
گر جمله می کنند تو باری نمی کنی
ما قصه سکندر و دارا نخوانده ایم
از ما به جز حکایت مهر و وفا مپرس
بر اهرمن نتابد انوار اسم اعظم
ملک آن توست و خاتم فرمای هر چه خواهی
به همنشینی رندان سری فرود آور
که گنجهاست در این بی سری و سامانی
به طاعت قرب ایزد می توان یافت
قدم در نه گرت هست استطاعت
به صورت از نظر ما اگر چه محجوب است
همیشه در نظر خاطر مرفه ماست
شبی دل را به تاریکی ز زلفت باز می جستم
رخت می دیدم و جامی هلالی باز می خوردم
پیر ما گفت خطا بر قلم صنع نرفت
آفرین بر نظر پاک خطاپوشش باد
رسید موسم آن کز طرب چو نرگس مست
نهد به پای قدح هر که شش درم دارد
مدام در پی طعن است بر حسود و عدوت
سماک رامح از آن روز و شب سنان گیرد
عصمت نهفته رخ به سراپرده ات مقیم
دولت گشاده رخت بقا زیر کندلان
اگر فقیه نصیحت کند که عشق مباز
پیاله ای بدهش گو دماغ را تر کن
نقدها را بود آیا که عیاری گیرند
تا همه صومعه داران پی کاری گیرند
فلک به مردم نادان دهد زمام مراد
تو اهل فضلی و دانش همین گناهت بس
تو همچو صبحی و من شمع خلوت سحرم
تبسمی کن و جان بین که چون همی سپرم
تو خود وصال دگر بودی ای نسیم وصال
خطا نگر که دل امید در وفای تو بست
مزن دم ز حکمت که در وقت مرگ
ارسطو دهد جان چو بیچاره کرد
من ترک عشق شاهد و ساغر نمی کنم
صد بار توبه کردم و دیگر نمی کنم
به هرزه بی می و معشوق عمر می گذرد
بطالتم بس از امروز کار خواهم کرد
چه گویمت که ز سوز درون چه می بینم
ز اشک پرس حکایت که من نیم غماز
عیب می جمله چو گفتی هنرش نیز بگو
نفی حکمت مکن از بهر دل عامی چند
غبار راه طلب کیمیای بهروزیست
غلام دولت آن خاک عنبرین بویم
ور چنین زیر خم زلف نهد دانه خال
ای بسا مرغ خرد را که به دام اندازد
از آستان پیر مغان سر چرا کشیم
دولت در آن سرا و گشایش در آن در است
کیسه سیم و زرت پاک بباید پرداخت
این طمع ها که تو از سیمبران می داری
بیا که ترک فلک خوان روزه غارت کرد
هلال عید به دور قدح اشارت کرد
علم از تو در حمایت و عقل از تو با شکوه
در چشم فضل نوری و در جسم ملک جان
ما شیخ و واعظ کمتر شناسیم
یا جام باده یا قصه کوتاه
در نمی گیرد نیاز و ناز ما با حسن دوست
خرم آن کز نازنینان بخت برخوردار داشت
عاشق و مخمور و مهجورم بت ساقی کجاست
گو که بخرامد که پیش سروبالا میرمت
روزگاری شد که در میخانه خدمت می کنم
در لباس فقر کار اهل دولت می کنم
پشمینه پوش تندخو از عشق نشنیده است بو
از مستیش رمزی بگو تا ترک هشیاری کند
گر فوت شد سحور چه نقصان صبوح هست
از می کنند روزه گشا طالبان یار
لاف عشق و گله از یار زهی لاف دروغ
عشقبازان چنین مستحق هجرانند
صنما با غم عشق تو چه تدبیر کنم
تا به کی در غم تو ناله شبگیر کنم
سر خدمت تو دارم بخرم به لطف و مفروش
که چو بنده کمتر افتد به مبارکی غلامی
چاک خواهم زدن این دلق ریایی چه کنم
روح را صحبت ناجنس عذابیست الیم
بیا ای طایر دولت بیاور مژده وصلی
عسی الایام ان یرجعن قوما کالذی کانوا
تا دم از شام سر زلف تو هر جا نزنند
با صبا گفت و شنیدم سحری نیست که نیست
آه از آن نرگس جادو که چه بازی انگیخت
آه از آن مست که با مردم هشیار چه کرد
چندان بود کرشمه و ناز سهی قدان
کاید به جلوه سرو صنوبرخرام ما
چنان زند ره اسلام غمزه ساقی
که اجتناب ز صهبا مگر صهیب کند
قانع به خیالی ز تو بودیم چو حافظ
یا رب چه گداهمت و بیگانه نهادیم
خدا را ای رقیب امشب زمانی دیده بر هم نه
که من با لعل خاموشش نهانی صد سخن دارم
تا لشکر غمت نکند ملک دل خراب
جان عزیز خود به نوا می فرستمت
صنمی لشکریم غارت دل کرد و برفت
آه اگر عاطفت شاه نگیرد دستم
دوستان وقت گل آن به که به عشرت کوشیم
سخن اهل دل است این و به جان بنیوشیم
پاک و صافی شو و از چاه طبیعت به درآی
که صفایی ندهد آب تراب آلوده
بیا که قصر امل سخت سست بنیادست
بیار باده که بنیاد عمر بر بادست
روی نگار در نظرم جلوه می نمود
وز دور بوسه بر رخ مهتاب می زدم
آن شاه تندحمله که خورشید شیرگیر
پیشش به روز معرکه کمتر غزاله بود
لب و دندانت را حقوق نمک
هست بر جان و سینه های کباب
ز چین زلف کمندت کسی نیافت خلاص
از آن کمانچه ابرو و تیر چشم نجاح
همه کارم ز خود کامی به بدنامی کشید آخر
نهان کی ماند آن رازی کز او سازند محفل ها
دل عالمی بسوزی چو عذار برفروزی
تو از این چه سود داری که نمی کنی مدارا
ترک افسانه بگو حافظ و می نوش دمی
که نخفتیم شب و شمع به افسانه بسوخت
یار با ماست چه حاجت که زیادت طلبیم
دولت صحبت آن مونس جان ما را بس
چون باده باز بر سر خم رفت کف زنان
حافظ که دوش از لب ساقی شنید راز
خیال زلف تو گفتا که جان وسیله مساز
کز این شکار فراوان به دام ما افتد
مگر زنجیر مویی گیردم دست
وگر نه سر به شیدایی برآرم
عیان نشد که چرا آمدم کجا رفتم
دریغ و درد که غافل ز کار خویشتنم
سلطان و فکر لشکر و سودای تاج و گنج
درویش و امن خاطر و کنج قلندری
مطرب چه پرده ساخت که در پرده سماع
بر اهل وجد و حال در های و هو ببست
آلوده ای تو حافظ فیضی ز شاه درخواه
کان عنصر سماحت بهر طهارت آمد
دلم که لاف تجرد زدی کنون صد شغل
به بوی زلف تو با باد صبحدم دارد
عیبم مکن به رندی و بدنامی ای حکیم
کاین بود سرنوشت ز دیوان قسمتم
میان جعفرآباد و مصلا
عبیرآمیز می آید شمالش
چو جان فدای لبش شد خیال می بستم
که قطره ای ز زلالش به کام ما افتد
اتت روایح رند الحمی و زاد غرامی
فدای خاک در دوست باد جان گرامی
حریف عشق تو بودم چو ماه نو بودی
کنون که ماه تمامی نظر دریغ مدار
مشنو سخن خصم که بنشین و مرو
بشنو ز من این نکته که برخیز و بیا
زلف دلبر دام راه و غمزه اش تیر بلاست
یاد دار ای دل که چندینت نصیحت می کنم
آن که ده با هفت و نیم آورد بس سودی نکرد
فرصتت بادا که هفت و نیم با ده می کنی
دایم گل این بستان شاداب نمی ماند
دریاب ضعیفان را در وقت توانایی
ز سنگ تفرقه خواهی که منحنی نشوی
مشو بسان ترازو تو در پی کم و بیش
ای قصه بهشت ز کویت حکایتی
شرح جمال حور ز رویت روایتی
زلف او دام است و خالش دانه آن دام و من
بر امید دانه ای افتاده ام در دام دوست
دهقان سالخورده چه خوش گفت با پسر
کای نور چشم من به جز از کشته ندروی
در جنب بحر جود تو از ذره کمتر است
صد گنج شایگان که ببخشی به رایگان
پس از چندین شکیبایی شبی یا رب توان دیدن
که شمع دیده افروزیم در محراب ابرویت
مباحثی که در آن مجلس جنون می رفت
ورای مدرسه و قال و قیل مسیله بود
رقیبان غافل و ما را از آن چشم و جبین هر دم
هزاران گونه پیغام است و حاجب در میان ابرو
پیر میخانه چه خوش گفت به دردی کش خویش
که مگو حال دل سوخته با خامی چند
بفشان عرق ز چهره و اطراف باغ را
چون شیشه های دیده ما پرگلاب کن
گر چه از کبر سخن با من درویش نگفت
جان فدای شکرین پسته خاموشش باد
دل به رغبت می سپارد جان به چشم مست یار
گر چه هشیاران ندادند اختیار خود به کس
در آتش ار خیال رخش دست می دهد
ساقی بیا که نیست ز دوزخ شکایتی
اگر چه باده فرح بخش و باد گل بیز است
به بانگ چنگ مخور می که محتسب تیز است
گر دست دهد خاک کف پای نگارم
بر لوح بصر خط غباری بنگارم
حافظ وصال می طلبد از ره دعا
یا رب دعای خسته دلان مستجاب کن
شد از خروج ریاحین چو آسمان روشن
زمین به اختر میمون و طالع مسعود
زلفین سیاه تو به دلداری عشاق
دادند قراری و ببردند قرارم
به پای بوس تو دست کسی رسید که او
چو آستانه بدین در همیشه سر دارد
آشنایان ره عشق در این بحر عمیق
غرقه گشتند و نگشتند به آب آلوده
آن گوش که حلقه کرد در گوش جمال
آویزه در ز نظم حافظ بادش
دور مجنون گذشت و نوبت ماست
هر کسی پنج روز نوبت اوست
عذری بنه ای دل که تو درویشی و او را
در مملکت حسن سر تاجوری بود
سیل است آب دیده و هر کس که بگذرد
گر خود دلش ز سنگ بود هم ز جا رود
گفتم روم به خواب و ببینم جمال دوست
حافظ ز آه و ناله امانم نمی دهد
دیدی ای دل که غم عشق دگربار چه کرد
چون بشد دلبر و با یار وفادار چه کرد
بر جمال تو چنان صورت چین حیران شد
که حدیثش همه جا در در و دیوار بماند
نسیم در سر گل بشکند کلاله سنبل
چو از میان چمن بوی آن کلاله برآید
شاه را به بود از طاعت صدساله و زهد
قدر یک ساعته عمری که در او داد کند
دیدم به خواب خوش که به دستم پیاله بود
تعبیر رفت و کار به دولت حواله بود
رسم عاشق کشی و شیوه شهرآشوبی
جامه ای بود که بر قامت او دوخته بود
ز باده خوردن پنهان ملول شد حافظ
به بانگ بربط و نی رازش آشکاره کنم
ساقی چمن گل را بی روی تو رنگی نیست
شمشاد خرامان کن تا باغ بیارایی
ارکان نپرورد چو تو گوهر به هیچ قرن
گردون نیاورد چو تو اختر به صد قران
بدین دو دیده حیران من هزار افسوس
که با دو آینه رویش عیان نمی بینم
دل دیوانه از آن شد که نصیحت شنود
مگرش هم ز سر زلف تو زنجیر کنم
شکر خدا که از مدد بخت کارساز
بر حسب آرزوست همه کار و بار دوست
مبوس جز لب ساقی و جام می حافظ
که دست زهدفروشان خطاست بوسیدن
گرت ز دست برآید مراد خاطر ما
به دست باش که خیری به جای خویشتن است
مکش آن آهوی مشکین مرا ای صیاد
شرم از آن چشم سیه دار و مبندش به کمند
میلی اگر ندارد با عارض تو ابرو
پیوسته از چه باشد چون قد من خمیده
برو ای زاهد و بر دردکشان خرده مگیر
که ندادند جز این تحفه به ما روز الست
مظهر لطف ازل روشنی چشم امل
جامع علم و عمل جان جهان شاه شجاع
زیادتی مطلب کار بر خود آسان کن
صراحی می لعل و بتی چو ماهت بس
ره نبردیم به مقصود خود اندر شیراز
خرم آن روز که حافظ ره بغداد کند
بر آن نقاش قدرت آفرین باد
که گرد مه کشد خط هلالی
شست و شویی کن و آن گه به خرابات خرام
تا نگردد ز تو این دیر خراب آلوده
دوش می گفت به مژگان درازت بکشم
یا رب از خاطرش اندیشه بیداد ببر
عشقبازی و جوانی و شراب لعل فام
مجلس انس و حریف همدم و شرب مدام
چو بید بر سر ایمان خویش می لرزم
که دل به دست کمان ابروییست کافرکیش
زمام دل به کسی داده ام من درویش
که نیستش به کس از تاج و تخت پروایی
ز جیب خرقه حافظ چه طرف بتوان بست
که ما صمد طلبیدیم و او صنم دارد
یک قصه بیش نیست غم عشق وین عجب
کز هر زبان که می شنوم نامکرر است
ز شعر دلکش حافظ کسی بود آگاه
که لطف طبع و سخن گفتن دری داند
همیشه پیشه من عاشقی و رندی بود
دگر بکوشم و مشغول کار خود باشم
کس نمی گوید که یاری داشت حق دوستی
حق شناسان را چه حال افتاد یاران را چه شد
آن که فکرش گره از کار جهان بگشاید
گو در این کار بفرما نظری بهتر از این
گر شوند آگه از اندیشه ما مغبچگان
بعد از این خرقه صوفی به گرو نستانند
ای دل طریق رندی از محتسب بیاموز
مست است و در حق او کس این گمان ندارد
اگر چه خرمن عمرم غم تو داد به باد
به خاک پای عزیزت که عهد نشکستم
چون طهارت نبود کعبه و بتخانه یکیست
نبود خیر در آن خانه که عصمت نبود
چو بر در تو من بینوای بی زر و زور
به هیچ باب ندارم ره خروج و دخول
وفا از خواجگان شهر با من
کمال دولت و دین بوالوفا کرد
چه گردها که برانگیختی ز هستی من
مباد خسته سمندت که تیز می رانی
عزیز دار زمان وصال را کان دم
مقابل شب قدر است و روز استفتاح
سخن دراز کشیدم ولی امیدم هست
که ذیل عفو بدین ماجرا بپوشانی
پیش بالای تو میرم چه به صلح و چه به جنگ
چون به هر حال برازنده ناز آمده ای
آن چه زر می شود از پرتو آن قلب سیاه
کیمیاییست که در صحبت درویشان است
یا رب این نوگل خندان که سپردی به منش
می سپارم به تو از چشم حسود چمنش
کلید گنج سعادت قبول اهل دل است
مباد آن که در این نکته شک و ریب کند
در حکمت سلیمان هر کس که شک نماید
بر عقل و دانش او خندند مرغ و ماهی
خواهم شدن به میکده گریان و دادخواه
کز دست غم خلاص من آن جا مگر شود
شعر خونبار من ای باد بدان یار رسان
که ز مژگان سیه بر رگ جان زد نیشم
نیست در بازار عالم خوشدلی ور زان که هست
شیوه رندی و خوش باشی عیاران خوش است
چه شکر گویمت ای خیل غم عفاک الله
که روز بی کسی آخر نمی روی ز سرم
می فکن بر صف رندان نظری بهتر از این
بر در میکده می کن گذری بهتر از این
گفته بودی کی بمیری پیش من تعجیل چیست
خوش تقاضا می کنی پیش تقاضا میرمت
بهای باده چون لعل چیست جوهر عقل
بیا که سود کسی برد کاین تجارت کرد
سر درس عشق دارد دل دردمند حافظ
که نه خاطر تماشا نه هوای باغ دارد
صوفی پیاله پیما حافظ قرابه پرهیز
ای کوته آستینان تا کی درازدستی
مر غول را برافشان یعنی به رغم سنبل
گرد چمن بخوری همچون صبا بگردان
در هر طرف ز خیل حوادث کمین گهیست
زان رو عنان گسسته دواند سوار عمر
طریق صدق بیاموز از آب صافی دل
به راستی طلب آزادگی ز سرو چمن
حافظ اگر قدم زنی در ره خاندان به صدق
بدرقه رهت شود همت شحنه نجف
حافظ هر آن که عشق نورزید و وصل خواست
احرام طوف کعبه دل بی وضو ببست
هر کس که گفت خاک در دوست توتیاست
گو این سخن معاینه در چشم ما بگو
به عجب علم نتوان شد ز اسباب طرب محروم
بیا ساقی که جاهل را هنیتر می رسد روزی
نکهت جانبخش دارد خاک کوی دلبران
عارفان آنجا مشام عقل مشکین کرده اند
همچو حافظ همه شب ناله و زاری کردیم
کای دریغا به وداعش نرسیدیم و برفت
من چه گویم که تو را نازکی طبع لطیف
تا به حدیست که آهسته دعا نتوان کرد
سایه معشوق اگر افتاد بر عاشق چه شد
ما به او محتاج بودیم او به ما مشتاق بود
نمی ترسی ز آه آتشینم
تو دانی خرقه پشمینه داری
ساقی بیا که شاهد رعنای صوفیان
دیگر به جلوه آمد و آغاز ناز کرد
ز دوستان تو آموخت در طریقت مهر
سپیده دم که صبا چاک زد شعار سیاه
من از دست غمت مشکل برم جان
ولی دل را تو آسان بردی از من
به هوای لب شیرین پسران چند کنی
جوهر روح به یاقوت مذاب آلوده
بت چینی عدوی دین و دل هاست
خداوندا دل و دینم نگه دار
به فریاد خمار مفلسان رس
خدا را گر می دوشینه داری
سیل سرشک ما ز دلش کین به درنبرد
در سنگ خاره قطره باران اثر نکرد
توانگرا دل درویش خود به دست آور
که مخزن زر و گنج درم نخواهد ماند
خواهی که برنخیزدت از دیده رود خون
دل در وفای صحبت رود کسان مبند
سحر چون خسرو خاور علم بر کوهساران زد
به دست مرحمت یارم در امیدواران زد
فکر خود و رای خود در عالم رندی نیست
کفر است در این مذهب خودبینی و خودرایی
باده با محتسب شهر ننوشی زنهار
بخورد باده ات و سنگ به جام اندازد
من دوستدار روی خوش و موی دلکشم
مدهوش چشم مست و می صاف بی غشم
گر دست من نگیری با خواجه بازگویم
کز عاشقان بیدل دل می برد دو دیده
به مشک چین و چگل نیست بوی گل محتاج
که نافه هاش ز بند قبای خویشتن است
ای دل غمدیده حالت به شود دل بد مکن
وین سر شوریده باز آید به سامان غم مخور
دعای صبح و آه شب کلید گنج مقصود است
بدین راه و روش می رو که با دلدار پیوندی
چو رای عشق زدی با تو گفتم ای بلبل
مکن که آن گل خندان برای خویشتن است
رو بر رهش نهادم و بر من گذر نکرد
صد لطف چشم داشتم و یک نظر نکرد
شراب تلخ می خواهم که مردافکن بود زورش
که تا یک دم بیاسایم ز دنیا و شر و شورش
تو را که صورت جسم تو را هیولایی است
چو جوهر ملکی در لباس انسانی
جز فلاطون خم نشین شراب
سر حکمت به ما که گوید باز
هر کو نکند فهمی زین کلک خیال انگیز
نقشش به حرام ار خود صورتگر چین باشد
خواجه دانست که من عاشقم و هیچ نگفت
حافظ ار نیز بداند که چنینم چه شود
طریق عشق پرآشوب و فتنه است ای دل
بیفتد آن که در این راه با شتاب رود
عارفی کو که کند فهم زبان سوسن
تا بپرسد که چرا رفت و چرا بازآمد
حباب وار براندازم از نشاط کلاه
اگر ز روی تو عکسی به جام ما افتد
سایه طوبی و دلجویی حور و لب حوض
به هوای سر کوی تو برفت از یادم
بیار باده که رنگین کنیم جامه زرق
که مست جام غروریم و نام هشیاریست
دلم ز حلقه زلفش به جان خرید آشوب
چه سود دید ندانم که این تجارت کرد
ساقیا برخیز و درده جام را
خاک بر سر کن غم ایام را
بدگوی تو آن باشد کز یار کند منعت
گر یار نکو باشد مشنو سخن بدگو
به راه میکده حافظ خوش از جهان رفتی
دعای اهل دلت باد مونس دل پاک
دل منه بر دنیی و اسباب او
زانکه از وی کس وفاداری ندید
صوفی مجلس که دی جام و قدح می شکست
باز به یک جرعه می عاقل و فرزانه شد
به اوج ماه رسد موج خون چو تیغ کشد
به تیر چرخ برد حمله چون کمان گیرد
گر به نزهتگه ارواح برد بوی تو باد
عقل و جان گوهر هستی به نثار افشانند
ستاره ای بدرخشید و ماه مجلس شد
دل رمیده ما را رفیق و مونس شد
ز رهم میفکن ای شیخ به دانه های تسبیح
که چو مرغ زیرک افتد نفتد به هیچ دامی
آن سفرکرده که صد قافله دل همره اوست
هر کجا هست خدایا به سلامت دارش
گفتم خوشا هوایی کز باد صبح خیزد
گفتا خنک نسیمی کز کوی دلبر آید
اگر به کوی تو باشد مرا مجال وصول
رسد به دولت وصل تو کار من به اصول
شدم عاشق به بالای بلندش
که کار عاشقان بالا گرفته است
جبین و چهره حافظ خدا جدا مکناد
ز خاک بارگه کبریای شاه شجاع
مژدگانی بده ای دل که دگر مطرب عشق
راه مستانه زد و چاره مخموری کرد
با همه عطف عطر دامنت آیدم از صبا عجب
کز گذر تو خاک را مشک ختن نمی کند
یاد باد آن صحبت شب ها که با نوشین لبان
بحث سر عشق و ذکر حلقه عشاق بود
ذره را تا نبود همت عالی حافظ
طالب چشمه خورشید درخشان نشود
گر من آلوده دامنم چه عجب
همه عالم گواه عصمت اوست
آبی که خضر حیات از او یافت
در میکده جو که جام دارد
سمند دولت اگر چند سرکشیده رود
ز همرهان به سر تازیانه یاد آرید
خان بن خان و شهنشاه شهنشاه نژاد
آن که می زیبد اگر جان جهانش خوانی
به لابه گفتمش ای ماه رخ چه باشد اگر
به یک شکر ز تو دلخسته ای بیاساید
هر چه هست از قامت ناساز بی اندام ماست
ور نه تشریف تو بر بالای کس کوتاه نیست
چو ذره گر چه حقیرم ببین به دولت عشق
که در هوای رخت چون به مهر پیوستم
اهل کام و ناز را در کوی رندی راه نیست
رهروی باید جهان سوزی نه خامی بی غمی
خوش بود گر محک تجربه آید به میان
تا سیه روی شود هر که در او غش باشد
ز باده هیچت اگر نیست این نه بس که تو را
دمی ز وسوسه عقل بی خبر دارد
ای دل اندر بند زلفش از پریشانی منال
مرغ زیرک چون به دام افتد تحمل بایدش
حافظ ز دیده دانه اشکی همی فشان
باشد که مرغ وصل کند قصد دام ما
اختیاری نیست بدنامی من
ضلنی فی العشق من یهدی السبیل
آن جام طرب شکار بر دستم نه
وان ساغر چون نگار بر دستم نه
بر آستان مرادت گشاده ام در چشم
که یک نظر فکنی خود فکندی از نظرم
امید در شب زلفت به روز عمر نبستم
طمع به دور دهانت ز کام دل ببریدم
ای سرو ناز حسن که خوش می روی به ناز
عشاق را به ناز تو هر لحظه صد نیاز
در خرقه چو آتش زدی ای عارف سالک
جهدی کن و سرحلقه رندان جهان باش
هر مرغ به دستانی در گلشن شاه آمد
بلبل به نواسازی حافظ به غزل گویی
مشو حافظ ز کید زلفش ایمن
که دل برد و کنون دربند دین است
ما درس سحر در ره میخانه نهادیم
محصول دعا در ره جانانه نهادیم
دیده بخت به افسانه او شد در خواب
کو نسیمی ز عنایت که کند بیدارم
صوفی صومعه عالم قدسم لیکن
حالیا دیر مغان است حوالتگاهم
خاطر به دست تفرقه دادن نه زیرکیست
مجموعه ای بخواه و صراحی بیار هم
حافظ چو آب لطف ز نظم تو می چکد
حاسد چگونه نکته تواند بر آن گرفت
خرد ز پیری من کی حساب برگیرد
که باز با صنمی طفل عشق می بازم
حجاب راه تویی حافظ از میان برخیز
خوشا کسی که در این راه بی حجاب رود
قدح به شرط ادب گیر زان که ترکیبش
ز کاسه سر جمشید و بهمن است و قباد
کار خود گر به کرم بازگذاری حافظ
ای بسا عیش که با بخت خداداده کنی
کوه اندوه فراقت به چه حالت بکشد
حافظ خسته که از ناله تنش چون نالیست
به یاد چشم تو خود را خراب خواهم ساخت
بنای عهد قدیم استوار خواهم کرد
چو نقطه گفتمش اندر میان دایره آی
به خنده گفت که ای حافظ این چه پرگاری
قطع این مرحله بی همرهی خضر مکن
ظلمات است بترس از خطر گمراهی
چو عاشق می شدم گفتم که بردم گوهر مقصود
ندانستم که این دریا چه موج خون فشان دارد
بگشای تیر مژگان و بریز خون حافظ
که چنان کشنده ای را نکند کس انتقامی
حسنت به اتفاق ملاحت جهان گرفت
آری به اتفاق جهان می توان گرفت
مرغ زیرک به در خانقه اکنون نپرد
که نهاده ست به هر مجلس وعظی دامی
نصره الدین شاه یحیی آن که خصم ملک را
از دم شمشیر چون آتش در آب انداختی
گو دلم حق وفا با خط و خالت دارد
محترم دار در آن طره عنبرشکنش
محترم دار دلم کاین مگس قندپرست
تا هواخواه تو شد فر همایی دارد
سلامت همه آفاق در سلامت توست
به هیچ عارضه شخص تو دردمند مباد
شاه ترکان سخن مدعیان می شنود
شرمی از مظلمه خون سیاووشش باد
سال خرم فال نیکو مال وافر حال خوش
اصل ثابت نسل باقی تخت عالی بخت رام
لعل سیراب به خون تشنه لب یار من است
وز پی دیدن او دادن جان کار من است
ز آفتاب قدح ارتفاع عیش بگیر
چرا که طالع وقت آن چنان نمی بینم
گر می فروش حاجت رندان روا کند
ایزد گنه ببخشد و دفع بلا کند
که برد به نزد شاهان ز من گدا پیامی
که به کوی می فروشان دو هزار جم به جامی
برهم چو می زد آن سر زلفین مشکبار
با ما سر چه داشت ز بهر خدا بگو
ز کوی یار می آید نسیم باد نوروزی
از این باد ار مدد خواهی چراغ دل برافروزی
من اگر رند خراباتم و گر زاهد شهر
این متاعم که همی بینی و کمتر زینم
گفتم که لبت گفت لبم آب حیات
گفتم دهنت گفت زهی حب نبات
صدهزاران گل شکفت و بانگ مرغی برنخاست
عندلیبان را چه پیش آمد هزاران را چه شد
خط سبز و عارضت را نقش بندان خطا
سایبان از عنبر تر گرد نسرین بسته اند
چرا نه در پی عزم دیار خود باشم
چرا نه خاک سر کوی یار خود باشم
به آب زمزم و کوثر سفید نتوان کرد
گلیم بخت کسی را که بافتند سیاه
بگفتمش به لبم بوسه ای حوالت کن
به خنده گفت کی ات با من این معامله بود
سلیمی منذ حلت بالعراق
الاقی من نواها ما الاقی
هزار جان مقدس بسوخت زین غیرت
که هر صباح و مسا شمع مجلس دگری
زاهد چو از نماز تو کاری نمی رود
هم مستی شبانه و راز و نیاز من
خدا را چون دل ریشم قراری بست با زلفت
بفرما لعل نوشین را که زودش باقرار آرد
در کیش جان فروشان فضل و شرف به رندیست
اینجا نسب نگنجد آنجا حسب نباشد
چه فتنه بود که مشاطه قضا انگیخت
که کرد نرگس مستش سیه به سرمه ناز
در کعبه کوی تو هر آن کس که بیاید
از قبله ابروی تو در عین نماز است
هر دانشی که در دل دفتر نیامده ست
دارد چو آب خامه تو بر سر زبان
گفتم مگر به گریه دلش مهربان کنم
چون سخت بود در دل سنگش اثر نکرد
من کی آزاد شوم از غم دل چون هر دم
هندوی زلف بتی حلقه کند در گوشم
معشوق عیان می گذرد بر تو ولیکن
اغیار همی بیند از آن بسته نقاب است
ز گرد خوان نگون فلک طمع نتوان داشت
که بی ملالت صد غصه یک نواله برآید
سرم برفت و زمانی به سر نرفت این کار
دلم گرفت و نبودت غم گرفتاری
من به خلوت ننشینم پس از این ور به مثل
زاهد صومعه بر پای نهد زنجیرم
به لطف خال و خط از عارفان ربودی دل
لطیفه های عجب زیر دام و دانه توست
در بحر مایی و منی افتاده ام بیار
می تا خلاص بخشدم از مایی و منی
بی دلی در همه احوال خدا با او بود
او نمی دیدش و از دور خدا را می کرد
دانم سر آرد غصه را رنگین برآرد قصه را
این آه خون افشان که من هر صبح و شامی می زنم
می شکفتم ز طرب زان که چو گل بر لب جوی
بر سرم سایه آن سرو سهی بالا بود
ذخیره ای بنه از رنگ و بوی فصل بهار
که می رسند ز پی رهزنان بهمن و دی
یا رب این بچه ترکان چه دلیرند به خون
که به تیر مژه هر لحظه شکاری گیرند
در اندرون من خسته دل ندانم کیست
که من خموشم و او در فغان و در غوغاست
صبا به مقدم گل راح روح بخشد باز
کجاست بلبل خوشگوی گو برآر آواز
حالی خیال وصلت خوش می دهد فریبم
تا خود چه نقش بازد این صورت خیالی
چو نافه بر دل مسکین من گره مفکن
که عهد با سر زلف گره گشای تو بست
خونم بخور که هیچ ملک با چنان جمال
از دل نیایدش که نویسد گناه تو
خوش به جای خویشتن بود این نشست خسروی
تا نشیند هر کسی اکنون به جای خویشتن
از ثبات خودم این نکته خوش آمد که به جور
در سر کوی تو از پای طلب ننشستم
از دیده خون دل همه بر روی ما رود
بر روی ما ز دیده چه گویم چه ها رود
یا رب این آینه حسن چه جوهر دارد
که در او آه مرا قوت تاثیر نبود
حلاج بر سر دار این نکته خوش سراید
از شافعی نپرسند امثال این مسایل
یاران همنشین همه از هم جدا شدند
ماییم و آستانه دولت پناه تو
باده درده چند از این باد غرور
خاک بر سر نفس نافرجام را
یوسف گم گشته بازآید به کنعان غم مخور
کلبه احزان شود روزی گلستان غم مخور
سر پیوند تو تنها نه دل حافظ راست
کیست آن کش سر پیوند تو در خاطر نیست
پیمان شکن هرآینه گردد شکسته حال
ان العهود عند ملیک النهی ذمم
هوشیار حضور و مست غرور
بحر توحید و غرقه گنهیم
بگو که جان عزیزم ز دست رفت خدا را
ز لعل روح فزایش ببخش آن که تو دانی
خواهی که روشنت شود احوال سوز ما
از شمع پرس قصه ز باد هوا مپرس
حافظ وظیفه تو دعا گفتن است و بس
دربند آن مباش که نشنید یا شنید
حقا کز این غمان برسد مژده امان
گر سالکی به عهد امانت وفا کند
عاشق که شد که یار به حالش نظر نکرد
ای خواجه درد نیست وگرنه طبیب هست
دوش سودای رخش گفتم ز سر بیرون کنم
گفت کو زنجیر تا تدبیر این مجنون کنم
چو باد عزم سر کوی یار خواهم کرد
نفس به بوی خوشش مشکبار خواهم کرد
صبا از عشق من رمزی بگو با آن شه خوبان
که صد جمشید و کیخسرو غلام کمترین دارد
حافظ گرت به مجلس او راه می دهند
می نوش و ترک زرق ز بهر خدا بگو
حاشا که من به موسم گل ترک می کنم
من لاف عقل می زنم این کار کی کنم
سحر بلبل حکایت با صبا کرد
که عشق روی گل با ما چه ها کرد
من دوش پنهان می شدم تا قصر جانان سنگنک
نرمک نهادم پای را رفتم به ایوان سنگنک
سهو و خطای بنده گرش اعتبار نیست
معنی عفو و رحمت آمرزگار چیست
نه طبق سپهر و آن قرصه ماه و خور که هست
بر لب خوان قسمتت سهلترین نواله باد
به لابه گفت شبی میر مجلس تو شوم
شدم به رغبت خویشش کمین غلام و نشد
آب و هوای فارس عجب سفله پرور است
کو همرهی که خیمه از این خاک برکنم
سزای قدر تو شاها به دست حافظ نیست
جز از دعای شبی و نیاز صبحدمی
من آن شکل صنوبر را ز باغ دیده برکندم
که هر گل کز غمش بشکفت محنت بار می آورد
عروس جهان گر چه در حد حسن است
ز حد می برد شیوه بی وفایی
جمال کعبه مگر عذر رهروان خواهد
که جان زنده دلان سوخت در بیابانش
دل ما را که ز مار سر زلف تو بخست
از لب خود به شفاخانه تریاک انداز
گر تو زین دست مرا بی سر و سامان داری
من به آه سحرت زلف مشوش دارم
در آن مقام که سیل حوادث از چپ و راست
چنان رسد که امان از میان کران گیرد
سر تسلیم من و خشت در میکده ها
مدعی گر نکند فهم سخن گو سر و خشت
چو شاهدان چمن زیردست حسن تواند
کرشمه بر سمن و جلوه بر صنوبر کن
گفتم ای مسند جم جام جهان بینت کو
گفت افسوس که آن دولت بیدار بخفت
حافظ از آب زندگی شعر تو داد شربتم
ترک طبیب کن بیا نسخه شربتم بخوان
تنت در جامه چون در جام باده
دلت در سینه چون در سیم آهن
چنگ در غلغله آید که کجا شد منکر
جام در قهقهه آید که کجا شد مناع
آخرچه زیان افتد سلطان ممالک را
کو را نظری روزی بر حال گدا افتد
ایا عظیم وقاری که هر که بنده توست
ز رفع قدر کمربند توامان گیرد
ساروان بار من افتاد خدا را مددی
که امید کرمم همره این محمل کرد
گر جان بدهد سنگ سیه لعل نگردد
با طینت اصلی چه کند بدگهر افتاد
مجد دین سرور و سلطان قضات اسماعیل
که زدی کلک زبان آورش از شرع نطق
لعلت به در دندان بشکست لب پسته
زلفت به خم چوگان بربود دلم چون گو
از قیل و قال مدرسه حالی دلم گرفت
یک چند نیز خدمت معشوق و می کنم
من غلام نظر آصف عهدم کو را
صورت خواجگی و سیرت درویشان است
بیار باده که عمریست تا من از سر امن
به کنج عافیت از بهر عیش ننشستم
کاغذین جامه به خوناب بشویم که فلک
رهنمونیم به پای علم داد نکرد
تا چه کند با رخ تو دود دل من
آینه دانی که تاب آه ندارد
کمان ابروی جانان نمی پیچد سر از حافظ
ولیکن خنده می آید بدین بازوی بی زورش
ما را بر آستان تو بس حق خدمت است
ای خواجه بازبین به ترحم غلام را
نماز در خم آن ابروان محرابی
کسی کند که به خون جگر طهارت کرد
زیر شمشیر غمش رقص کنان باید رفت
کان که شد کشته او نیک سرانجام افتاد
مانعش غلغل چنگ است و شکرخواب صبوح
ور نه گر بشنود آه سحرم بازآید
شعر حافظ در زمان آدم اندر باغ خلد
دفتر نسرین و گل را زینت اوراق بود
ای گلبن جوان بر دولت بخور که من
در سایه تو بلبل باغ جهان شدم
شد حلقه قامت من تا بعد از این رقیبت
زین در دگر نراند ما را به هیچ بابی
نی دولت دنیا به ستم می ارزد
نی لذت مستی اش الم می ارزد
به جان پیر خرابات و حق صحبت او
که نیست در سر من جز هوای خدمت او
ببرد از من قرار و طاقت و هوش
بت سنگین دل سیمین بناگوش
روا مدار خدایا که در حریم وصال
رقیب محرم و حرمان نصیب من باشد
ناگهان پرده برانداخته ای یعنی چه
مست از خانه برون تاخته ای یعنی چه
ای صاحب کرامت شکرانه سلامت
روزی تفقدی کن درویش بی نوا را
زآتش وادی ایمن نه منم خرم و بس
موسی آنجا به امید قبسی می آید
چشمت به غمزه ما را خون خورد و می پسندی
جانا روا نباشد خونریز را حمایت
ای ملهکی که در صف کروبیان قدس
فیضی رسد به خاطر پاکت زمان زمان
من این حروف نوشتم چنان که غیر ندانست
تو هم ز روی کرامت چنان بخوان که تو دانی
زان لقمه که صوفی را در معرفت اندازد
یک ذره و صد مستی یک دانه و صد سیمرغ
ور نهد در ره ما خار ملامت زاهد
از گلستانش به زندان مکافات بریم
اگر گفتم دعای می فروشان
چه باشد حق نعمت می گزارم
در پاش فتاده ام به زاری
آیا بود آن که دست گیرد
آن ترک پری چهره که دوش از بر ما رفت
آیا چه خطا دید که از راه خطا رفت
نظر بر قرعه توفیق و یمن دولت شاه است
بده کام دل حافظ که فال بختیاران زد
مردم دیده ما جز به رخت ناظر نیست
دل سرگشته ما غیر تو را ذاکر نیست
چو گل هر دم به بویت جامه در تن
کنم چاک از گریبان تا به دامن
در خم زلف تو آن خال سیه دانی چیست
نقطه دوده که در حلقه جیم افتادست
به خنده گفت که حافظ غلام طبع توام
ببین که تا به چه حدم همی کند تحمیق
دل دادمش به مژده و خجلت همی برم
زین نقد قلب خویش که کردم نثار دوست
تا بود نسخه عطری دل سودازده را
از خط غالیه سای تو سوادی طلبیم
خیز تا از در میخانه گشادی طلبیم
به ره دوست نشینیم و مرادی طلبیم
با دل سنگینت آیا هیچ درگیرد شبی
آه آتشناک و سوز سینه شبگیر ما
بیاض روی تو روشن چو عارض رخ روز
سواد زلف سیاه تو هست ظلمت داج
حالی درون پرده بسی فتنه می رود
تا آن زمان که پرده برافتد چه ها کنند
عدل سلطان گر نپرسد حال مظلومان عشق
گوشه گیران را ز آسایش طمع باید برید
در حق من لبت این لطف که می فرماید
سخت خوب است ولیکن قدری بهتر از این
کلک زبان بریده حافظ در انجمن
با کس نگفت راز تو تا ترک سر نکرد
قد تو تا بشد از جویبار دیده من
به جای سرو جز آب روان نمی بینم
در چمن هر ورقی دفتر حالی دگر است
حیف باشد که ز کار همه غافل باشی
پرده مطربم از دست برون خواهد برد
آه اگر زان که در این پرده نباشد بارم
منظور خردمند من آن ماه که او را
با حسن ادب شیوه صاحب نظری بود
دیدن روی تو را دیده جان بین باید
وین کجا مرتبه چشم جهان بین من است
از دست چرا هشت سر زلف تو حافظ
تقدیر چنین بود چه کردی که نهشتی
در خانقه نگنجد اسرار عشقبازی
جام می مغانه هم با مغان توان زد
بر سر بازار جانبازان منادی می زنند
بشنوید ای ساکنان کوی رندی بشنوید
جام می پیش لبت دم ز روان بخشی زد
آب وی آن لب جان بخش روان افزا برد
آن که یک جرعه می از دست تواند دادن
دست با شاهد مقصود در آغوشش باد
زلف دلدار چو زنار همی فرماید
برو ای شیخ که شد بر تن ما خرقه حرام
گر به کاشانه رندان قدمی خواهی زد
نقل شعر شکرین و می بی غش دارم
دختری شبگرد تند تلخ گلرنگ است و مست
گر بیابیدش به سوی خانه حافظ برید
اگر به لطف بخوانی مزید الطاف است
وگر به قهر برانی درون ما صاف است
به خدا که جرعه ای ده تو به حافظ سحرخیز
که دعای صبحگاهی اثری کند شما را
نشاط و عیش و جوانی چو گل غنیمت دان
که حافظا نبود بر رسول غیر بلاغ
همای گو مفکن سایه شرف هرگز
در آن دیار که طوطی کم از زغن باشد
صوفیان جمله حریفند و نظرباز ولی
زین میان حافظ دلسوخته بدنام افتاد
ستاره شب هجران نمی فشاند نور
به بام قصر برآ و چراغ مه برکن
مردی ز کننده در خیبر پرس
اسرار کرم ز خواجه قنبر پرس
ندانم نوحه قمری به طرف جویباران چیست
مگر او نیز همچون من غمی دارد شبانروزی
بردم از ره دل حافظ به دف و چنگ و غزل
تا جزای من بدنام چه خواهد بودن
زهد رندان نوآموخته راهی بدهیست
من که بدنام جهانم چه صلاح اندیشم
نام نیک ار طلبد از تو غریبی چه شود
تویی امروز در این شهر که نامی داری
نیست در کس کرم و وقت طرب می گذرد
چاره آن است که سجاده به می بفروشیم
حافظ از معتقدان است گرامی دارش
زان که بخشایش بس روح مکرم با اوست
نیل مراد بر حسب فکر و همت است
از شاه نذر خیر و ز توفیق یاوری
خواهم از زلف بتان نافه گشایی کردن
فکر دور است همانا که خطا می بینم
هر دم به خون دیده چه حاجت وضو چو نیست
بی طاق ابروی تو نماز مرا جواز
درون خلوت کروبیان عالم قدس
صریر کلک تو باشد سماع روحانی
ایا پرلعل کرده جام زرین
ببخشا بر کسی کش زر نباشد
چنگ در پرده همین می دهدت پند ولی
وعظت آن گاه کند سود که قابل باشی
با ضعف و ناتوانی همچون نسیم خوش باش
بیماری اندر این ره بهتر ز تندرستی
بوی خوش تو هر که ز باد صبا شنید
از یار آشنا سخن آشنا شنید
قبای حسن فروشی تو را برازد و بس
که همچو گل همه آیین رنگ و بو داری
چه کند کز پی دوران نرود چون پرگار
هر که در دایره گردش ایام افتاد
به جان مشتاق روی توست حافظ
تو را در حال مشتاقان نظر باد
ز خون که رفت شب دوش از سراچه چشم
شدیم در نظر رهروان خواب خجل
ز روی دوست دل دشمنان چه دریابد
چراغ مرده کجا شمع آفتاب کجا
آن چشم جادوانه عابدفریب بین
کش کاروان سحر ز دنباله می رود
شقایق از پی سلطان گل سپارد باز
به بادبان صبا کله های نعمانی
گر از سلطان طمع کردم خطا بود
ور از دلبر وفا جستم جفا کرد
تا از نتیجه فلک و طور دور اوست
تبدیل ماه و سال و خزان و بهار هم
در نظربازی ما بی خبران حیرانند
من چنینم که نمودم دگر ایشان دانند
سخن درست بگویم نمی توانم دید
که می خورند حریفان و من نظاره کنم
زبان کلک تو حافظ چه شکر آن گوید
که گفته سخنت می برند دست به دست
کسی که از ره تقوا قدم برون ننهاد
به عزم میکده اکنون ره سفر دارد
بیار می که چو حافظ هزارم استظهار
به گریه سحری و نیاز نیم شبیست
خنگ چوگانی چرخت رام شد در زیر زین
شهسوارا چون به میدان آمدی گویی بزن
کرشمه ای کن و بازار ساحری بشکن
به غمزه رونق و ناموس سامری بشکن
ماه اگر بی تو برآید به دو نیمش بزنند
دولت احمدی و معجزه سبحانی
ماه شعبان منه از دست قدح کاین خورشید
از نظر تا شب عید رمضان خواهد شد
رطل گرانم ده ای مرید خرابات
شادی شیخی که خانقاه ندارد
آسمان کشتی ارباب هنر می شکند
تکیه آن به که بر این بحر معلق نکنیم
پیر پیمانه کش من که روانش خوش باد
گفت پرهیز کن از صحبت پیمان شکنان
آن می که چو زنجیر بپیچد بر خود
دیوانه شدم بیار بر دستم نه
گفتا برون شدی به تماشای ماه نو
از ماه ابروان منت شرم باد رو
بس گل شکفته می شود این باغ را ولی
کس بی بلای خار نچیده ست از او گلی
کنار آب و پای بید و طبع شعر و یاری خوش
معاشر دلبری شیرین و ساقی گلعذاری خوش
دیشب به سیل اشک ره خواب می زدم
نقشی به یاد خط تو بر آب می زدم
بر شمع نرفت از گذر آتش دل دوش
آن دود که از سوز جگر بر سر ما رفت
ولی تو تا لب معشوق و جام می خواهی
طمع مدار که کار دگر توانی کرد
در باغ چو شد باد صبا دایه گل
بربست مشاطه وار پیرایه گل
بیا ای ساقی گلرخ بیاور باده رنگین
که فکری در درون ما از این بهتر نمی گیرد
در میان آب و آتش همچنان سرگرم توست
این دل زار نزار اشک بارانم چو شمع
خورشید می ز مشرق ساغر طلوع کرد
گر برگ عیش می طلبی ترک خواب کن
گرفته ساغر عشرت فرشته رحمت
ز جرعه بر رخ حور و پری گلاب زده
سخن اندر دهان دوست شکر
ولیکن گفته حافظ از آن به
نام حافظ گر برآید بر زبان کلک دوست
از جناب حضرت شاهم بس است این ملتمس
عید است و آخر گل و یاران در انتظار
ساقی به روی شاه ببین ماه و می بیار
دارم امید عاطفتی از جناب دوست
کردم جنایتی و امیدم به عفو اوست
جهان بر ابروی عید از هلال وسمه کشید
هلال عید در ابروی یار باید دید
با این همه هر آن که نه خواری کشید از او
هر جا که رفت هیچ کسش محترم نداشت
کلک تو خوش نویسد در شان یار و اغیار
تعویذ جان فزایی افسون عمر کاهی
خط عذار یار که بگرفت ماه از او
خوش حلقه ایست لیک به در نیست راه از او
چنین قفس نه سزای چو من خوش الحانیست
روم به گلشن رضوان که مرغ آن چمنم
قصر فردوس به پاداش عمل می بخشند
ما که رندیم و گدا دیر مغان ما را بس
می خور که عمر سرمد گر درجهان توان یافت
جز باده بهشتی هیچش سبب نباشد
برشکن کاکل ترکانه که در طالع توست
بخشش و کوشش خاقانی و چنگزخانی
جهان و هر چه در او هست سهل و مختصر است
ز اهل معرفت این مختصر دریغ مدار
جهان و کار جهان جمله هیچ بر هیچ است
هزار بار من این نکته کرده ام تحقیق
در آستین جان تو صد نافه مدرج است
وان را فدای طره یاری نمی کنی
در آب و رنگ رخسارش چه جان دادیم و خون خوردیم
چو نقشش دست داد اول رقم بر جان سپاران زد
از امتحان تو ایام را غرض آن است
که از صفای ریاضت دلت نشان گیرد
در مذهب طریقت خامی نشان کفر است
آری طریق دولت چالاکی است و چستی
در همه دیر مغان نیست چو من شیدایی
خرقه جایی گرو باده و دفتر جایی
با دوستان مضایقه در عمر و مال نیست
صد جان فدای یار نصیحت نیوش کن
شوخی مکن که مرغ دل بی قرار من
سودای دام عاشقی از سر به درنکرد
بیا بیا که تو حور بهشت را رضوان
در این جهان ز برای دل رهی آورد
ای دوست به پرسیدن حافظ قدمی نه
زان پیش که گویند که از دار فنا رفت
ما در پیاله عکس رخ یار دیده ایم
ای بی خبر ز لذت شرب مدام ما
تا دامن کفن نکشم زیر پای خاک
باور مکن که دست ز دامن بدارمت
این همه شعبده خویش که می کرد این جا
سامری پیش عصا و ید بیضا می کرد
بخت ار مدد دهد که کشم رخت سوی دوست
گیسوی حور گرد فشاند ز مفرشم
ساقی به دست باش که غم در کمین ماست
مطرب نگاه دار همین ره که می زنی
همای همتم عمری است کز جان
هوای آن قد و بالا گرفته است
اگر بر جای من غیری گزیند دوست حاکم اوست
حرامم باد اگر من جان به جای دوست بگزینم
دلفریبان نباتی همه زیور بستند
دلبر ماست که با حسن خداداد آمد
یعقوب را دو دیده ز حسرت سپید گشت
وآوازه ای ز مصر به کنعان نمی رسد
به ناامیدی از این در مرو بزن فالی
بود که قرعه دولت به نام ما افتد
چشم جادوی تو خود عین سواد سحر است
لیکن این هست که این نسخه سقیم افتادست
ملکت عاشقی و گنج طرب
هر چه دارم ز یمن همت اوست
تو شمع انجمنی یکزبان و یکدل شو
خیال و کوشش پروانه بین و خندان باش
صوفی بیا که آینه صافیست جام را
تا بنگری صفای می لعل فام را
دختر رز چند روزی شد که از ما گم شده ست
رفت تا گیرد سر خود هان و هان حاضر شوید
ای که گفتی جان بده تا باشدت آرام جان
جان به غم هایش سپردم نیست آرامم هنوز
این سرکشی که کنگره کاخ وصل راست
سرها بر آستانه او خاک در شود
تا به گیسوی تو دست ناسزایان کم رسد
هر دلی از حلقه ای در ذکر یارب یارب است
کس چو حافظ نگشاد از رخ اندیشه نقاب
تا سر زلف سخن را به قلم شانه زدند
محل نور تجلیست رای انور شاه
چو قرب او طلبی در صفای نیت کوش
به جز خیال دهان تو نیست در دل تنگ
که کس مباد چو من در پی خیال محال
فتنه می بارد از این سقف مقرنس برخیز
تا به میخانه پناه از همه آفات بریم
نخفته ام ز خیالی که می پزد دل من
خمار صدشبه دارم شرابخانه کجاست
رازی که بر غیر نگفتیم و نگوییم
با دوست بگوییم که او محرم راز است
حدیث هول قیامت که گفت واعظ شهر
کنایتیست که از روزگار هجران گفت
صد نامه فرستادم و آن شاه سواران
پیکی ندوانید و سلامی نفرستاد
بیفشان زلف و صوفی را به پابازی و رقص آور
که از هر رقعه دلقش هزاران بت بیفشانی
دولت عشق بین که چون از سر فقر و افتخار
گوشه تاج سلطنت می شکند گدای تو
گر بدی گفت حسودی و رفیقی رنجید
گو تو خوش باش که ما گوش به احمق نکنیم
ساغری نوش کن و جرعه بر افلاک فشان
چند و چند از غم ایام جگرخون باشی
به هوش باش که هنگام باد استغنا
هزار خرمن طاعت به نیم جو ننهند
ناصح به طعن گفت که رو ترک عشق کن
محتاج جنگ نیست برادر نمی کنم
مجال من همین باشد که پنهان عشق او ورزم
کنار و بوس و آغوشش چه گویم چون نخواهد شد
دگر به صید حرم تیغ برمکش زنهار
وز آن که با دل ما کرده ای پشیمان باش
دلبرم عزم سفر کرد خدا را یاران
چه کنم با دل مجروح که مرهم با اوست
در مصطبه عشق تنعم نتوان کرد
چون بالش زر نیست بسازیم به خشتی
شاه شمشادقدان خسرو شیرین دهنان
که به مژگان شکند قلب همه صف شکنان
دیدار شد میسر و بوس و کنار هم
از بخت شکر دارم و از روزگار هم
حافظ از شوق رخ مهر فروغ تو بسوخت
کامگارا نظری کن سوی ناکامی چند
برق غیرت چو چنین می جهد از مکمن غیب
تو بفرما که من سوخته خرمن چه کنم
ساقیا جام می ام ده که نگارنده غیب
نیست معلوم که در پرده اسرار چه کرد
ز دست جور تو گفتم ز شهر خواهم رفت
به خنده گفت که حافظ برو که پای تو بست
آن که بر خاک در میکده جان داد کجاست
تا نهم در قدم او سر و پیشش میرم
به وقت گل شدم از توبه شراب خجل
که کس مباد ز کردار ناصواب خجل
شرمش از چشم می پرستان باد
نرگس مست اگر بروید باز
چو مستعد نظر نیستی وصال مجوی
که جام جم نکند سود وقت بی بصری
سبزپوشان خطت بر گرد لب
همچو مورانند گرد سلسبیل
شور شراب عشق تو آن نفسم رود ز سر
کاین سر پرهوس شود خاک در سرای تو
گوییا باور نمی دارند روز داوری
کاین همه قلب و دغل در کار داور می کنند
از دست زاهد کردیم توبه
و از فعل عابد استغفرالله
گفتم ای جان جهان دفتر گل عیبی نیست
که شود فصل بهار از می ناب آلوده
دیده دریا کنم و صبر به صحرا فکنم
و اندر این کار دل خویش به دریا فکنم
فغان که نرگس جماش شیخ شهر امروز
نظر به دردکشان از سر حقارت کرد
چشمت که فسون و رنگ می بازد از او
افسوس که تیر جنگ می بارد از او
آبرو می رود ای ابر خطاپوش ببار
که به دیوان عمل نامه سیاه آمده ایم
قدم دریغ مدار از جنازه حافظ
که گر چه غرق گناه است می رود به بهشت
بیاض روی تو را نیست نقش درخور از آنک
سوادی از خط مشکین بر ارغوان داری
کاروانی که بود بدرقه اش حفظ خدا
به تجمل بنشیند به جلالت برود
نفس برآمد و کام از تو بر نمی آید
فغان که بخت من از خواب در نمی آید
ز رقیب دیوسیرت به خدای خود پناهم
مگر آن شهاب ثاقب مددی دهد خدا را
به سان سوسن اگر ده زبان شود حافظ
چو غنچه پیش تواش مهر بر دهن باشد
چه ناله ها که رسید از دلم به خرمن ماه
چو یاد عارض آن ماه خرگهی آورد
کی شعر تر انگیزد خاطر که حزین باشد
یک نکته از این معنی گفتیم و همین باشد
اگر ز مردم هشیاری ای نصیحتگو
سخن به خاک میفکن چرا که من مستم
مگو دیگر که حافظ نکته دان است
که ما دیدیم و محکم جاهلی بود
در چاه ذقن چو حافظ ای جان
حسن تو دو صد غلام دارد
تا بو که یابم آگهی از سایه سرو سهی
گلبانگ عشق از هر طرف بر خوش خرامی می زنم
ما شبی دست برآریم و دعایی بکنیم
غم هجران تو را چاره ز جایی بکنیم
شدم فسانه به سرگشتگی و ابروی دوست
کشید در خم چوگان خویش چون گویم
شهپر زاغ و زغن زیبای صید و قید نیست
این کرامت همره شهباز و شاهین کرده اند
رخ برافروز که فارغ کنی از برگ گلم
قد برافراز که از سرو کنی آزادم
فرشته ای به حقیقت سروش عالم غیب
که روضه کرمش نکته بر جنان گیرد
گر کوششیت افتد پر داده ام به تیر
ور بخششیت باید زر داده ام به کان
بس غریب افتاده است آن مور خط گرد رخت
گر چه نبود در نگارستان خط مشکین غریب
دل و دینم شد و دلبر به ملامت برخاست
گفت با ما منشین کز تو سلامت برخاست
دلا دیدی که آن فرزانه فرزند
چه دید اندر خم این طاق رنگین
گفتم ز لعل نوش لبان پیر را چه سود
گفتا به بوسه شکرینش جوان کنند
چو لطف باده کند جلوه در رخ ساقی
ز عاشقان به سرود و ترانه یاد آرید
ای در رخ تو پیدا انوار پادشاهی
در فکرت تو پنهان صد حکمت الهی
کسی کو بسته زلفت نباشد
چو زلفت درهم و زیر و زبر باد
دلا ز هجر مکن ناله زان که در عالم
غم است و شادی و خار و گل و نشیب و فراز
هزار عقل و ادب داشتم من ای خواجه
کنون که مست خرابم صلاح بی ادبیست
گوش بگشای که بلبل به فغان می گوید
خواجه تقصیر مفرما گل توفیق ببوی
دلبر برفت و دلشدگان را خبر نکرد
یاد حریف شهر و رفیق سفر نکرد
دل ضعیفم از آن می کشد به طرف چمن
که جان ز مرگ به بیماری صبا ببرد
چون لاله می مبین و قدح در میان کار
این داغ بین که بر دل خونین نهاده ایم
رندان تشنه لب را آبی نمی دهد کس
گویی ولی شناسان رفتند از این ولایت
به مستوران مگو اسرار مستی
حدیث جان مگو با نقش دیوار
دلش به ناله میازار و ختم کن حافظ
که رستگاری جاوید در کم آزاریست
حشمت مبین و سلطنت گل که بسپرد
فراش باد هر ورقش را به زیر پی
شبل الاسد به صید دلم حمله کرد و من
گر لاغرم وگرنه شکار غضنفرم
جمالت معجز حسن است لیکن
حدیث غمزه ات سحر مبین است
بلبلی خون دلی خورد و گلی حاصل کرد
باد غیرت به صدش خار پریشان دل کرد
صوفی گلی بچین و مرقع به خار بخش
وین زهد خشک را به می خوشگوار بخش
سرمست در قبای زرافشان چو بگذری
یک بوسه نذر حافظ پشمینه پوش کن
از بتان آن طلب ار حسن شناسی ای دل
کاین کسی گفت که در علم نظر بینا بود
در خرمن صد زاهد عاقل زند آتش
این داغ که ما بر دل دیوانه نهادیم
حسب حالی ننوشتی و شد ایامی چند
محرمی کو که فرستم به تو پیغامی چند
داشتم دلقی و صد عیب مرا می پوشید
خرقه رهن می و مطرب شد و زنار بماند
در بزرگی کی روا باشد که تشریفات را
از فرشته بازگیری آنگهی بخشی به دیو
به هر نظر بت ما جلوه می کند لیکن
کس این کرشمه نبیند که من همی نگرم
افشای راز خلوتیان خواست کرد شمع
شکر خدا که سر دلش در زبان گرفت
تا بو که دست در کمر او توان زدن
در خون دل نشسته چو یاقوت احمریم
بی طلعت تو جان نگراید به کالبد
بی نعمت تو مغز نبندد در استخوان
کامم از تلخی غم چون زهر گشت
بانگ نوش شادخواران یاد باد
من به خیال زاهدی گوشه نشین و طرفه آنک
مغبچه ای ز هر طرف می زندم به چنگ و دف
علاج ضعف دل ما به لب حوالت کن
که این مفرح یاقوت در خزانه توست
بیا تا گل برافشانیم و می در ساغر اندازیم
فلک را سقف بشکافیم و طرحی نو دراندازیم
ای دل به هرزه دانش و عمرت به باد رفت
صد مایه داشتی و نکردی کفایتی
آخر به چه گویم هست از خود خبرم چون نیست
وز بهر چه گویم نیست با وی نظرم چون هست
گرم از دست برخیزد که با دلدار بنشینم
ز جام وصل می نوشم ز باغ عیش گل چینم
نمی کنم گله ای لیک ابر رحمت دوست
به کشته زار جگرتشنگان نداد نمی
صرف شد عمر گران مایه به معشوقه و می
تا از آنم چه به پیش آید از اینم چه شود
هر چند پیر و خسته دل و ناتوان شدم
هر گه که یاد روی تو کردم جوان شدم
الا یا ایها الساقی ادر کاسا و ناولها
که عشق آسان نمود اول ولی افتاد مشکل ها
روزگاریست که سودای بتان دین من است
غم این کار نشاط دل غمگین من است
سیر سپهر و دور قمر را چه اختیار
در گردشند بر حسب اختیار دوست
می خور که هر که آخر کار جهان بدید
از غم سبک برآمد و رطل گران گرفت
تویی که خوبتری ز آفتاب و شکر خدا
که نیستم ز تو در روی آفتاب خجل
وقت را غنیمت دان آن قدر که بتوانی
حاصل از حیات ای جان این دم است تا دانی
ای همه شکل تو مطبوع و همه جای تو خوش
دلم از عشوه شیرین شکرخای تو خوش
نه من سبوکش این دیر رندسوزم و بس
بسا سرا که در این کارخانه سنگ و سبوست
ساقی بیا که هاتف غیبم به مژده گفت
با درد صبر کن که دوا می فرستمت
جام مینایی می سد ره تنگ دلیست
منه از دست که سیل غمت از جا ببرد
بر طرف گلشنم گذر افتاد وقت صبح
آن دم که کار مرغ سحر آه و ناله بود
در ازل بست دلم با سر زلفت پیوند
تا ابد سر نکشد وز سر پیمان نرود
به شکر تهمت تکفیر کز میان برخاست
بکوش کز گل و مل داد عیش بستانی
فتوی پیر مغان دارم و قولیست قدیم
که حرام است می آن جا که نه یار است ندیم
با دل خون شده چون نافه خوشش باید بود
هر که مشهور جهان گشت به مشکین نفسی
در حریم عشق نتوان زد دم از گفت و شنید
زان که آنجا جمله اعضا چشم باید بود و گوش
دل سراپرده محبت اوست
دیده آیینه دار طلعت اوست
بگذر به کوی میکده تا زمره حضور
اوقات خود ز بهر تو صرف دعا کنند
خوش بسوز از غمش ای شمع که اینک من نیز
هم بدین کار کمربسته و برخاسته ام
مکن به چشم حقارت نگاه در من مست
که نیست معصیت و زهد بی مشیت او
گرد بیت الحرام خم حافظ
گر نمیرد به سر بپوید باز
مرغ خوشخوان را بشارت باد کاندر راه عشق
دوست را با ناله شب های بیداران خوش است
چندان چو صبا بر تو گمارم دم همت
کز غنچه چو گل خرم و خندان به درآیی
چو سلک در خوشاب است شعر نغز تو حافظ
که گاه لطف سبق می برد ز نظم نظامی
این یک دو دم که مهلت دیدار ممکن است
دریاب کار ما که نه پیداست کار عمر
پروانه او گر رسدم در طلب جان
چون شمع همان دم به دمی جان بسپارم
گرت هواست که چون جم به سر غیب رسی
بیا و همدم جام جهان نما می باش
در ازل هر کو به فیض دولت ارزانی بود
تا ابد جام مرادش همدم جانی بود
شرم از آن چشم سیه بادش و مژگان دراز
هر که دل بردن او دید و در انکار من است
سر سودای تو در سینه بماندی پنهان
چشم تردامن اگر فاش نگردی رازم
بر رخ ساقی پری پیکر
همچو حافظ بنوش باده ناب
غلام همت آن رند عافیت سوزم
که در گداصفتی کیمیاگری داند
ایام شباب است شراب اولیتر
با سبز خطان باده ناب اولیتر
می باقی بده تا مست و خوشدل
به یاران برفشانم عمر باقی
گل عزیز است غنیمت شمریدش صحبت
که به باغ آمد از این راه و از آن خواهد شد
اسم اعظم بکند کار خود ای دل خوش باش
که به تلبیس و حیل دیو مسلمان نشود
تا ز وصف رخ زیبای تو ما دم زده ایم
ورق گل خجل است از ورق دفتر ما
به دور لاله قدح گیر و بی ریا می باش
به بوی گل نفسی همدم صبا می باش
بیا و حال اهل درد بشنو
به لفظ اندک و معنی بسیار
ای کبک خوش خرام کجا می روی بایست
غره مشو که گربه زاهد نماز کرد
عفاالله چین ابرویش اگر چه ناتوانم کرد
به عشوه هم پیامی بر سر بیمار می آورد
به غفلت عمر شد حافظ بیا با ما به میخانه
که شنگولان خوش باشت بیاموزند کاری خوش
در این ظلمت سرا تا کی به بوی دوست بنشینم
گهی انگشت بر دندان گهی سر بر سر زانو
حافظا گر نروی از در او هم روزی
گذری بر سرت از گوشه کناری بکند
تو بدری و خورشید تو را بنده شده ست
تا بنده تو شده ست تابنده شده ست
هر کجا آن شاخ نرگس بشکفد
گلرخانش دیده نرگسدان کنند
سیلاب گرفت گرد ویرانه عمر
وآغاز پری نهاد پیمانه عمر
شممت روح وداد و شمت برق وصال
بیا که بوی تو را میرم ای نسیم شمال
از کران تا به کران لشکر ظلم است ولی
از ازل تا به ابد فرصت درویشان است
حبیبا در غم سودای عشقت
توکلنا علی رب العباد
خامان ره نرفته چه دانند ذوق عشق
دریادلی بجوی دلیری سرآمدی
در آن بساط که حسن تو جلوه آغازد
مجال طعنه بدبین و بدپسند مباد
گفتند خلایق که تویی یوسف ثانی
چون نیک بدیدم به حقیقت به از آنی
به گردابی چو می افتادم از غم
به تدبیرش امید ساحلی بود
بازآی ساقیا که هواخواه خدمتم
مشتاق بندگی و دعاگوی دولتم
بیا و از غبن این سالوسیان بین
صراحی خون دل و بربط خروشان
دل گفت فروکش کنم این شهر به بویش
بیچاره ندانست که یارش سفری بود
کنون که شاهد گل را به جلوه گاه چمن
به جز نسیم صبا نیست همدم جانی
قومی به جد و جهد نهادند وصل دوست
قومی دگر حواله به تقدیر می کنند
ور باورت نمی کند از بنده این حدیث
از گفته کمال دلیلی بیاورم
ای مدعی برو که مرا با تو کار نیست
احباب حاضرند به اعدا چه حاجت است
سخن عشق نه آن است که آید به زبان
ساقیا می ده و کوتاه کن این گفت و شنفت
به رخ چو مهر فلک بی نظیر آفاق است
به دل دریغ که یک ذره مهربان بودی
مگذران روز سلامت به ملامت حافظ
چه توقع ز جهان گذران می داری
جان پرور است قصه ارباب معرفت
رمزی برو بپرس حدیثی بیا بگو
جلوه بخت تو دل می برد از شاه و گدا
چشم بد دور که هم جانی و هم جانانی
یار ما چون گیرد آغاز سماع
قدسیان بر عرش دست افشان کنند
ز میوه های بهشتی چه ذوق دریابد
هر آن که سیب زنخدان شاهدی نگزید
حافظ از پادشهان پایه به خدمت طلبند
سعی نابرده چه امید عطا می داری
با صبا در چمن لاله سحر می گفتم
که شهیدان که اند این همه خونین کفنان
بیا تا در می صافیت راز دهر بنمایم
به شرط آن که ننمایی به کج طبعان دل کورش
به دعا آمده ام هم به دعا دست بر آر
که وفا با تو قرین باد و خدا یاور ما
بسوخت حافظ و کس حال او به یار نگفت
مگر نسیم پیامی خدای را ببرد
ز ساقی کمان ابرو شنیدم
که ای تیر ملامت را نشانه
سود و زیان و مایه چو خواهد شدن ز دست
از بهر این معامله غمگین مباش و شاد
مکن به نامه سیاهی ملامت من مست
که آگه است که تقدیر بر سرش چه نوشت
به مژده جان به صبا داد شمع در نفسی
ز شمع روی تواش چون رسید پروانه
فقر ظاهر مبین که حافظ را
سینه گنجینه محبت اوست
دگر بقیه ابدال شیخ امین الدین
که یمن همت او کارهای بسته گشاد
تا کس امید جود ندارد دگر ز کس
آمد حروف سال وفاتش امید جود
جان بیمار مرا نیست ز تو روی سوال
ای خوش آن خسته که از دوست جوابی دارد
قوت بازوی پرهیز به خوبان مفروش
که در این خیل حصاری به سواری گیرند
ساقی به نور باده برافروز جام ما
مطرب بگو که کار جهان شد به کام ما
سلامی چو بوی خوش آشنایی
بدان مردم دیده روشنایی
شدم ز دست تو شیدای کوه و دشت و هنوز
نمی کنی به ترحم نطاق سلسله سست
نقطه عشق نمودم به تو هان سهو مکن
ور نه چون بنگری از دایره بیرون باشی
فغان کاین لولیان شوخ شیرین کار شهرآشوب
چنان بردند صبر از دل که ترکان خوان یغما را
معاشران گره از زلف یار باز کنید
شبی خوش است بدین قصه اش دراز کنید
از من اکنون طمع صبر و دل و هوش مدار
کان تحمل که تو دیدی همه بر باد آمد
بکش جفای رقیبان مدام و جور حسود
که سهل باشد اگر یار مهربان داری
یار من چون بخرامد به تماشای چمن
برسانش ز من ای پیک صبا پیغامی
سر ز مستی برنگیرد تا به صبح روز حشر
هر که چون من در ازل یک جرعه خورد از جام دوست
گر چنین چهره گشاید خط زنگاری دوست
من رخ زرد به خونابه منقش دارم
صبحدم مرغ چمن با گل نوخاسته گفت
ناز کم کن که در این باغ بسی چون تو شکفت
از زبان سوسن آزاده ام آمد به گوش
کاندر این دیر کهن کار سبکباران خوش است
این مطرب از کجاست که ساز عراق ساخت
و آهنگ بازگشت به راه حجاز کرد
خشت زیر سر و بر تارک هفت اختر پای
دست قدرت نگر و منصب صاحب جاهی
ماکشتی صبرخود دربحرغم افکندیم
تاآخر از این طوفان هر تخته کجا افتد
حدیث چون و چرا درد سر دهد ای دل
پیاله گیر و بیاسا ز عمر خویش دمی
روضه خلد برین خلوت درویشان است
مایه محتشمی خدمت درویشان است
شکر ایزد که ز تاراج خزان رخنه نیافت
بوستان سمن و سرو و گل و شمشادت
هوای مسکن مالوف و عهد یار قدیم
ز رهروان سفرکرده عذرخواهت بس
بکن معامله ای وین دل شکسته بخر
که با شکستگی ارزد به صد هزار درست
هر دمش با من دلسوخته لطفی دگر است
این گدا بین که چه شایسته انعام افتاد
هاتفی از گوشه میخانه دوش
گفت ببخشند گنه می بنوش
هم گلستان خیالم ز تو پر نقش و نگار
هم مشام دلم از زلف سمن سای تو خوش
مستی به آب یک دو عنب وضع بنده نیست
من سالخورده پیر خرابات پرورم
هر شبنمی در این ره صد بحر آتشین است
دردا که این معما شرح و بیان ندارد
سلام الله ما کر اللیالی
و جاوبت المثانی و المثالی
رموز مستی و رندی ز من بشنو نه از واعظ
که با جام و قدح هر دم ندیم ماه و پروینم
خیال تیغ تو با ما حدیث تشنه و آب است
اسیر خویش گرفتی بکش چنان که تو دانی
ز کار ما و دل غنچه صد گره بگشود
نسیم گل چو دل اندر پی هوای تو بست
صد باد صبا این جا با سلسله می رقصند
این است حریف ای دل تا باد نپیمایی
گر همه خلق جهان بر من و تو حیف برند
بکشد از همه انصاف ستم داور ما
آن شد که چشم بد نگران بودی از کمین
خصم از میان برفت و سرشک از کنار هم
به بوی زلف تو گر جان به باد رفت چه شد
هزار جان گرامی فدای جانانه
آن کیست کز روی کرم با ما وفاداری کند
بر جای بدکاری چو من یک دم نکوکاری کند
ز من چو باد صبا بوی خود دریغ مدار
چرا که بی سر زلف توام به سر نرود
عشرت شبگیر کن می نوش کاندر راه عشق
شبروان را آشنایی هاست با میر عسس
بیار ساغر در خوشاب ای ساقی
حسود گو کرم آصفی ببین و بمیر
در آن چمن که بتان دست عاشقان گیرند
گرت ز دست برآید نگار من باشی
سرود مجلست اکنون فلک به رقص آرد
که شعر حافظ شیرین سخن ترانه توست
چه آسان می نمود اول غم دریا به بوی سود
غلط کردم که این طوفان به صد گوهر نمی ارزد
تو دستگیر شو ای خضر پی خجسته که من
پیاده می روم و همرهان سوارانند
راز درون پرده ز رندان مست پرس
کاین حال نیست زاهد عالی مقام را
ولیکن کی نمایی رخ به رندان
تو کز خورشید و مه آیینه داری
شکر ایزد که به اقبال کله گوشه گل
نخوت باد دی و شوکت خار آخر شد
از خون دل نوشتم نزدیک دوست نامه
انی رایت دهرا من هجرک القیامه
ما در درون سینه هوایی نهفته ایم
بر باد اگر رود دل ما زان هوا رود
ساقیا عشرت امروز به فردا مفکن
یا ز دیوان قضا خط امانی به من آر
گر بر لبم نهی لب یابم حیات باقی
آن دم که جان شیرین باشد به لب رسیده
دع التکاسل تغنم فقد جری مثل
که زاد راهروان چستی است و چالاکی
از کیمیای مهر تو زر گشت روی من
آری به یمن لطف شما خاک زر شود
بجز ابروی تو محراب دل حافظ نیست
طاعت غیر تو در مذهب ما نتوان کرد
این حدیثم چه خوش آمد که سحرگه می گفت
بر در میکده ای با دف و نی ترسایی
تو با خدای خود انداز کار و دل خوش دار
که رحم اگر نکند مدعی خدا بکند
زلف خاتون ظفر شیفته پرچم توست
دیده فتح ابد عاشق جولان تو باد
مکن حافظ از جور دوران شکایت
چه دانی تو ای بنده کار خدایی
بگشا بند قبا ای مه خورشیدکلاه
تا چو زلفت سر سودازده در پا فکنم
رهروان را عشق بس باشد دلیل
آب چشم اندر رهش کردم سبیل
یار مردان خدا باش که در کشتی نوح
هست خاکی که به آبی نخرد طوفان را
لنگر حلم تو ای کشتی توفیق کجاست
که در این بحر کرم غرق گناه آمده ایم
مرغ سان از قفس خاک هوایی گشتم
به هوایی که مگر صید کند شهبازم
بر رهگذرت بسته ام از دیده دو صد جوی
تا بو که تو چون سرو خرامان به درآیی
فراق و وصل چه باشد رضای دوست طلب
که حیف باشد از او غیر او تمنایی
از آن رو هست یاران را صفاها با می لعلش
که غیر از راستی نقشی در آن جوهر نمی گیرد
سیاهی نیکبخت است آن که دایم
بود همراز و هم زانوی فرخ
از حسرت دهانش آمد به تنگ جانم
خود کام تنگدستان کی زان دهن برآید
حافظ غم دل با که بگویم که در این دور
جز جام نشاید که بود محرم رازم
اگر چه حسن فروشان به جلوه آمده اند
کسی به حسن و ملاحت به یار ما نرسد
در این چمن چو درآید خزان به یغمایی
رهش به سرو سهی قامت بلند مباد
از لبت شیر روان بود که من می گفتم
این شکر گرد نمکدان تو بی چیزی نیست
سراسر بخشش جانان طریق لطف و احسان بود
اگر تسبیح می فرمود اگر زنار می آورد
نیست در شهر نگاری که دل ما ببرد
بختم ار یار شود رختم از این جا ببرد
به تاج عالم آرایش که خورشید
چنین زیبنده افسر نباشد
هر که گوید که کجا رفت خدا را حافظ
گو به زاری سفری کرد و برفت از بر ما
به عزم توبه سحر گفتم استخاره کنم
بهار توبه شکن می رسد چه چاره کنم
در گلستان ارم دوش چو از لطف هوا
زلف سنبل به نسیم سحری می آشفت
خوبان ترکان پارسی گو بخشندگان عمرند
ساقی بده بشارت رندان پارسا را
بر ما بسی کمان ملامت کشیده اند
تا کار خود ز ابروی جانان گشاده ایم
مبادا جز حساب مطرب و می
اگر نقشی کشد کلک دبیرم
هزار حیله برانگیخت حافظ از سر فکر
در آن هوس که شود آن نگار رام و نشد
دگر ز منزل جانان سفر مکن درویش
که سیر معنوی و کنج خانقاهت بس
گوهر جام جم از کان جهانی دگر است
تو تمنا ز گل کوزه گران می داری
آب و آتش به هم آمیخته ای از لب لعل
چشم بد دور که بس شعبده بازآمده ای
گفتم این جام جهان بین به تو کی داد حکیم
گفت آن روز که این گنبد مینا می کرد
بی گفت و گوی زلف تو دل را همی کشد
با زلف دلکش تو که را روی گفت و گوست
اگر از بهر دل زاهد خودبین بستند
دل قوی دار که از بهر خدا بگشایند
درر ز شوق برآرند ماهیان به نثار
اگر سفینه حافظ رسد به دریایی
حافظا می خور و رندی کن و خوش باش ولی
دام تزویر مکن چون دگران قرآن را
در این خمار کسم جرعه ای نمی بخشد
ببین که اهل دلی در میان نمی بینم
برو به کار خود ای واعظ این چه فریادست
مرا فتاد دل از ره تو را چه افتادست
چو لعل شکرینت بوسه بخشد
مذاق جان من ز او پرشکر باد
خبر بلبل این باغ بپرسید که من
ناله ای می شنوم کز قفسی می آید
سبزه خط تو دیدیم و ز بستان بهشت
به طلبکاری این مهرگیاه آمده ایم
مرغ روحم که همی زد ز سر سدره صفیر
عاقبت دانه خال تو فکندش در دام
من از چشم تو ای ساقی خراب افتاده ام لیکن
بلایی کز حبیب آید هزارش مرحبا گفتیم
خرم دل آن که همچو حافظ
جامی ز می الست گیرد
مطرب عشق عجب ساز و نوایی دارد
نقش هر نغمه که زد راه به جایی دارد
اشک حافظ خرد و صبر به دریا انداخت
چه کند سوز غم عشق نیارست نهفت
بلبلی برگ گلی خوش رنگ در منقار داشت
و اندر آن برگ و نوا خوش ناله های زار داشت
به روز شنبه سادس ز ماه ذی الحجه
به سال هفتصد و شصت از جهان بشد ناگاه
حافظ ز شوق مجلس سلطان غیاث دین
غافل مشو که کار تو از ناله می رود
در طریق عشقبازی امن و آسایش بلاست
ریش باد آن دل که با درد تو خواهد مرهمی
درویش مکن ناله ز شمشیر احبا
کاین طایفه از کشته ستانند غرامت
غزل گفتی و در سفتی بیا و خوش بخوان حافظ
که بر نظم تو افشاند فلک عقد ثریا را
چو پرده دار به شمشیر می زند همه را
کسی مقیم حریم حرم نخواهد ماند
از بهر خدا زلف مپیرای که ما را
شب نیست که صد عربده با باد صبا نیست
آن همه ناز و تنعم که خزان می فرمود
عاقبت در قدم باد بهار آخر شد
پیر میخانه سحر جام جهان بینم داد
و اندر آن آینه از حسن تو کرد آگاهم
خورشید ملک پرور و سلطان دادگر
دارای دادگستر و کسرای کی نشان
از بس که چشم مست در این شهر دیده ام
حقا که می نمی خورم اکنون و سرخوشم
ایام گل چو عمر به رفتن شتاب کرد
ساقی به دور باده گلگون شتاب کن
از دست رفته بود وجود ضعیف من
صبحم به بوی وصل تو جان بازداد باد
حافظ ز خوبرویان بختت جز این قدر نیست
گر نیستت رضایی حکم قضا بگردان
ای توانگر مفروش این همه نخوت که تو را
سر و زر در کنف همت درویشان است
رندی آموز و کرم کن که نه چندان هنر است
حیوانی که ننوشد می و انسان نشود
گر مسلمانی از این است که حافظ دارد
آه اگر از پی امروز بود فردایی
گویی بدهم کامت و جانت بستانم
ترسم ندهی کامم و جانم بستانی
هر دم از روی تو نقشی زندم راه خیال
با که گویم که در این پرده چه ها می بینم
کرده ام توبه به دست صنم باده فروش
که دگر می نخورم بی رخ بزم آرایی
تو نیز باده به چنگ آر و راه صحرا گیر
که مرغ نغمه سرا ساز خوش نوا آورد
سر ما و در میخانه که طرف بامش
به فلک بر شد و دیوار بدین کوتاهی
تعظیم تو بر جان و خرد واجب و لازم
انعام تو بر کون و مکان فایض و شامل
به حق صحبت دیرین که هیچ محرم راز
به یار یک جهت حق گزار ما نرسد
چو دل در زلف تو بسته ست حافظ
بدین سان کار او در پا میفکن
صبا خاک وجود ما بدان عالی جناب انداز
بود کان شاه خوبان را نظر بر منظر اندازیم
صحن بستان ذوق بخش و صحبت یاران خوش است
وقت گل خوش باد کز وی وقت میخواران خوش است
مفلسانیم و هوای می و مطرب داریم
آه اگر خرقه پشمین به گرو نستانند
مجلس انس و بهار و بحث شعر اندر میان
نستدن جام می از جانان گران جانی بود
هر سرو که در چمن درآید
در خدمت قامتت نگون باد
دوش در خیل غلامان درش می رفتم
گفت ای عاشق بیچاره تو باری چه کسی
مرو به خانه ارباب بی مروت دهر
که گنج عافیتت در سرای خویشتن است
چنین که از همه سو دام راه می بینم
به از حمایت زلفش مرا پناهی نیست
دوش باد از سر کویش به گلستان بگذشت
ای گل این چاک گریبان تو بی چیزی نیست
بلندمرتبه شاهی که نه رواق سپهر
نمونه ای ز خم طاق بارگه دانست
دیگر مکن نصیحت حافظ که ره نیافت
گمگشته ای که باده نابش به کام رفت
ریا حلال شمارند و جام باده حرام
زهی طریقت و ملت زهی شریعت و کیش
صاحب دیوان ما گویی نمی داند حساب
کاندر این طغرا نشان حسبت لله نیست
دلا رفیق سفر بخت نیکخواهت بس
نسیم روضه شیراز پیک راهت بس
اگر ز خون دلم بوی شوق می آید
عجب مدار که همدرد نافه ختنم
چه بودی ار دل آن ماه مهربان بودی
که حال ما نه چنین بودی ار چنان بودی
به پای شوق گر این ره به سر شدی حافظ
به دست هجر ندادی کسی عنان فراق
تا پیش بخت بازروم تهنیت کنان
کو مژده ای ز مقدم عید وصال تو
ابروی یار در نظر و خرقه سوخته
جامی به یاد گوشه محراب می زدم
تا رفت مرا از نظر آن چشم جهان بین
کس واقف ما نیست که از دیده چه ها رفت
ای که با سلسله زلف دراز آمده ای
فرصتت باد که دیوانه نواز آمده ای
جان به شکرانه کنم صرف گر آن دانه در
صدف سینه حافظ بود آرامگهش
آیا در این خیال که دارد گدای شهر
روزی بود که یاد کند پادشاه از او
بر تو گر جلوه کند شاهد ما ای زاهد
از خدا جز می و معشوق تمنا نکنی
جان درازی تو بادا که یقین می دانم
در کمان ناوک مژگان تو بی چیزی نیست
هزار نقش برآید ز کلک صنع و یکی
به دلپذیری نقش نگار ما نرسد
خود را بکش ای بلبل از این رشک که گل را
با باد صبا وقت سحر جلوه گری بود
ز مشرق سر کو آفتاب طلعت تو
اگر طلوع کند طالعم همایون است
به تنگ چشمی آن ترک لشکری نازم
که حمله بر من درویش یک قبا آورد
در طریقت هر چه پیش سالک آید خیر اوست
در صراط مستقیم ای دل کسی گمراه نیست
مجلس بزم عیش را غالیه مراد نیست
ای دم صبح خوش نفس نافه زلف یار کو
یا رب تو آن جوان دلاور نگاه دار
کز تیر آه گوشه نشینان حذر نکرد
گویند رمز عشق مگویید و مشنوید
مشکل حکایتیست که تقریر می کنند
هرگز نمیرد آن که دلش زنده شد به عشق
ثبت است بر جریده عالم دوام ما
مرا تا عشق تعلیم سخن کرد
حدیثم نکته هر محفلی بود
اگر تو زخم زنی به که دیگری مرهم
و گر تو زهر دهی به که دیگری تریاک
چون بر حافظ خویشش نگذاری باری
ای رقیب از بر او یک دو قدم دورترک
هزار جهد بکردم که یار من باشی
مرادبخش دل بی قرار من باشی
به می عمارت دل کن که این جهان خراب
بر آن سر است که از خاک ما بسازد خشت
چه جای صحبت نامحرم است مجلس انس
سر پیاله بپوشان که خرقه پوش آمد
آن زمان کآرزوی دیدن جانم باشد
در نظر نقش رخ خوب تو تصویر کنم
بعد از این دست من و دامن سرو و لب جوی
خاصه اکنون که صبا مژده فروردین داد
دلق و سجاده حافظ ببرد باده فروش
گر شرابش ز کف ساقی مه وش باشد
حافظ اسرار الهی کس نمی داند خموش
از که می پرسی که دور روزگاران را چه شد
خالی مباد کاخ جلالش ز سروران
و از ساقیان سروقد گلعذار هم
بنشین بر لب جوی و گذر عمر ببین
کاین اشارت ز جهان گذران ما را بس
به بال و پر مرو از ره که تیر پرتابی
هوا گرفت زمانی ولی به خاک نشست
ملول از همرهان بودن طریق کاردانی نیست
بکش دشواری منزل به یاد عهد آسانی
در اوج ناز و نعمتی ای پادشاه حسن
یا رب مباد تا به قیامت زوال تو
مزن ز چون و چرا دم که بنده مقبل
قبول کرد به جان هر سخن که جانان گفت
رحم کن بر من مسکین و به فریادم رس
تا به خاک در آصف نرسد فریادم
خواهی که سخت و سست جهان بر تو بگذرد
بگذر ز عهد سست و سخن های سخت خویش
کشتی باده بیاور که مرا بی رخ دوست
گشت هر گوشه چشم از غم دل دریایی
از گل پارسیم غنچه عیشی نشکفت
حبذا دجله بغداد و می ریحانی
صراحی ای و حریفی گرت به چنگ افتد
به عقل نوش که ایام فتنه انگیز است
گفتم به باد می دهدم باده نام و ننگ
گفتا قبول کن سخن و هر چه باد باد
هر که را خوابگه آخر مشتی خاک است
گو چه حاجت که به افلاک کشی ایوان را
به پادشاهی عالم فرو نیارد سر
اگر ز سر قناعت خبر شود درویش
یاد باد آن که به اصلاح شما می شد راست
نظم هر گوهر ناسفته که حافظ را بود
بی ماه مهرافروز خود تا بگذرانم روز خود
دامی به راهی می نهم مرغی به دامی می زنم
دلم ز پرده برون شد کجایی ای مطرب
بنال هان که از این پرده کار ما به نواست
طریق عشق طریقی عجب خطرناک است
نعوذبالله اگر ره به مقصدی نبری
اگر چه رسم خوبان تندخوییست
چه باشد گر بسازد با غمینی
لبت شکر به مستان داد و چشمت می به میخواران
منم کز غایت حرمان نه با آنم نه با اینم
در این بازار اگر سودیست با درویش خرسند است
خدایا منعمم گردان به درویشی و خرسندی
خوش بود وقت حافظ و فال مراد و کام
بر نام عمر و دولت احباب می زدم
صبا به خوش خبری هدهد سلیمان است
که مژده طرب از گلشن سبا آورد
با شاهد شوخ شنگ و با بربط و نی
کنجی و فراغتی و یک شیشه می
نبندی زان میان طرفی کمروار
اگر خود را ببینی در میانه
در عیش نقد کوش که چون آبخور نماند
آدم بهشت روضه دارالسلام را
مشکین از آن نشد دم خلقت که چون صبا
بر خاک کوی دوست گذاری نمی کنی
شکر ایزد که میان من و او صلح افتاد
صوفیان رقص کنان ساغر شکرانه زدند
شود مست وحدت زجام الست
هر آن کاو چو حافظ می صاف خورد
گر بایدم شدن سوی هاروت بابلی
صد گونه جادویی بکنم تا بیارمت
نازنین تر ز قدت در چمن ناز نرست
خوش تر از نقش تو در عالم تصویر نبود
سیاه نامه تر از خود کسی نمی بینم
چگونه چون قلمم دود دل به سر نرود
در خیال این همه لعبت به هوس می بازم
بو که صاحب نظری نام تماشا ببرد
حافظ صبور باش که در راه عاشقی
هر کس که جان نداد به جانان نمی رسد
هر آن که راز دو عالم ز خط ساغر خواند
رموز جام جم از نقش خاک ره دانست
منکران را هم از این می دو سه ساغر بچشان
وگر ایشان نستانند روانی به من آر
یاری اندر کس نمی بینیم یاران را چه شد
دوستی کی آخر آمد دوستداران را چه شد
آمد و گرم ببرد آب رخم اشک چو سیم
زر به زر داد کسی کامد و این کالا برد
بساز ای مطرب خوشخوان خوشگو
به شعر فارسی صوت عراقی
خرقه زهد و جام می گر چه نه درخور همند
این همه نقش می زنم از جهت رضای تو
عیب درویش و توانگر به کم و بیش بد است
کار بد مصلحت آن است که مطلق نکنیم
بوی بهبود ز اوضاع جهان می شنوم
شادی آورد گل و باد صبا شاد آمد
بنده پیر خراباتم که لطفش دایم است
ور نه لطف شیخ و زاهد گاه هست و گاه نیست
حافظ مرید جام می است ای صبا برو
وز بنده بندگی برسان شیخ جام را
اعتمادی نیست بر کار جهان
بلکه بر گردون گردان نیز هم
تنها نه ز راز دل من پرده برافتاد
تا بود فلک شیوه او پرده دری بود
ما آبروی فقر و قناعت نمی بریم
با پادشه بگوی که روزی مقدر است
حدیث مدعیان و خیال همکاران
همان حکایت زردوز و بوریاباف است
بخیل بوی خدا نشنود بیا حافظ
پیاله گیر و کرم ورز و الضمان علی
کمال دلبری و حسن در نظربازیست
به شیوه نظر از نادران دوران باش
آن کس که منع ما ز خرابات می کند
گو در حضور پیر من این ماجرا بگو
حسن مه رویان مجلس گر چه دل می برد و دین
بحث ما در لطف طبع و خوبی اخلاق بود
کم مباش از درخت سایه فکن
هر که سنگت زند ثمر بخشش
ور چو حافظ ز بیابان نبرم ره بیرون
همره کوکبه آصف دوران بروم
چو هر خاکی که باد آورد فیضی برد از انعامت
ز حال بنده یاد آور که خدمتگار دیرینم
چون مصلحت اندیشی دور است ز درویشی
هم سینه پر از آتش هم دیده پرآب اولی
سادس ماه ربیع الاخر اندر نیمروز
روز آدینه به حکم کردگار ذوالمنن
چه عذر بخت خود گویم که آن عیار شهرآشوب
به تلخی کشت حافظ را و شکر در دهان دارد
غلام چشم آن ترکم که در خواب خوش مستی
نگارین گلشنش روی است و مشکین سایبان ابرو
مصلحت نیست که از پرده برون افتد راز
ور نه در مجلس رندان خبری نیست که نیست
جز آستان توام در جهان پناهی نیست
سر مرا به جز این در حواله گاهی نیست
خیال چنبر زلفش فریبت می دهد حافظ
نگر تا حلقه اقبال ناممکن نجنبانی
حافظ قلم شاه جهان مقسم رزق است
از بهر معیشت مکن اندیشه باطل
خسرو روی زمین غوث زمان بواسحاق
که به مه طلعت او نازد و خندد بر گل
شوکت پور پشنگ و تیغ عالمگیر او
در همه شهنامه ها شد داستان انجمن
آن کو تو را به سنگ دلی کرد رهنمون
ای کاشکی که پاش به سنگی برآمدی
ز بس که شد دل حافظ رمیده از همه کس
کنون ز حلقه زلفت به در نمی آید
در کارخانه عشق ازکفر ناگزیر است
آتش که را بسوزد گر بولهب نباشد
شهنشاه مظفر فر شجاع ملک و دین منصور
که جود بی دریغش خنده بر ابر بهاران زد
سنگ و گل را کند از یمن نظر لعل و عقیق
هر که قدر نفس باد یمانی دانست
دوش دیدم که ملایک در میخانه زدند
گل آدم بسرشتند و به پیمانه زدند
دود آه سینه نالان من
سوخت این افسردگان خام را
من پیر سال و ماه نیم یار بی وفاست
بر من چو عمر می گذرد پیر از آن شدم
نصیحتی کنمت بشنو و بهانه مگیر
هر آنچه ناصح مشفق بگویدت بپذیر
آخرالامر گل کوزه گران خواهی شد
حالیا فکر سبو کن که پر از باده کنی
آن کس است اهل بشارت که اشارت داند
نکته ها هست بسی محرم اسرار کجاست
زبان مور به آصف دراز گشت و رواست
که خواجه خاتم جم یاوه کرد و بازنجست
آفرین بر دل نرم تو که از بهر ثواب
کشته غمزه خود را به نماز آمده ای
گوهر پاک بباید که شود قابل فیض
ور نه هر سنگ و گلی لولو و مرجان نشود
مراد دل ز که پرسم که نیست دلداری
که جلوه نظر و شیوه کرم دارد
بازار شوق گرم شد آن سروقد کجاست
تا جان خود بر آتش رویش کنم سپند
طاق و رواق مدرسه و قال و قیل علم
در راه جام و ساقی مه رو نهاده ایم
ز مهربانی جانان طمع مبر حافظ
که نقش جور و نشان ستم نخواهد ماند
دی عزیزی گفت حافظ می خورد پنهان شراب
ای عزیز من نه عیب آن به که پنهانی بود
سبب مپرس که چرخ از چه سفله پرور شد
که کام بخشی او را بهانه بی سببیست
معنی آب زندگی و روضه ارم
جز طرف جویبار و می خوشگوار چیست
سوابق کرمت را بیان چگونه کنم
تبارک الله از آن کارساز ربانی
آب حیوانش ز منقار بلاغت می چکد
زاغ کلک من به نام ایزد چه عالی مشرب است
اساس توبه که در محکمی چو سنگ نمود
ببین که جام زجاجی چه طرفه اش بشکست
چشم مخمور تو دارد ز دلم قصد جگر
ترک مست است مگر میل کبابی دارد
سینه گو شعله آتشکده فارس بکش
دیده گو آب رخ دجله بغداد ببر
صبح است و ژاله می چکد از ابر بهمنی
برگ صبوح ساز و بده جام یک منی
حافظ آراسته کن بزم و بگو واعظ را
که ببین مجلسم و ترک سر منبر گیر
حافظ تو این سخن ز که آموختی که بخت
تعویذ کرد شعر تو را و به زر گرفت
آنان که خاک را به نظر کیمیا کنند
آیا بود که گوشه چشمی به ما کنند
هوای کوی تو از سر نمی رود آری
غریب را دل سرگشته با وطن باشد
من نه آن رندم که ترک شاهد و ساغر کنم
محتسب داند که من این کارها کمتر کنم
گیسوی چنگ ببرید به مرگ می ناب
تا حریفان همه خون از مژه ها بگشایند
قدت گفتم که شمشاد است بس خجلت به بار آورد
که این نسبت چرا کردیم و این بهتان چرا گفتیم
حافظ از بهر تو آمد سوی اقلیم وجود
قدمی نه به وداعش که روان خواهد شد
گفتا که لبم بگیر و زلفم بگذار
در عیش خوش آویز نه در عمر دراز
به خاک پای تو ای سرو نازپرور من
که روز واقعه پا وا مگیرم از سر خاک
لبش می بوسد و خون می خورد جام
رخش می بیند و گل می کند خوی
در این باغ از خدا خواهد دگر پیرانه سر حافظ
نشیند بر لب جویی و سروی در کنار آرد
بیا که با تو بگویم غم ملالت دل
چرا که بی تو ندارم مجال گفت و شنید
این که پیرانه سرم صحبت یوسف بنواخت
اجر صبریست که در کلبه احزان کردم
با خرابات نشینان ز کرامات ملاف
هر سخن وقتی و هر نکته مکانی دارد
آن چنان مهر توام در دل و جان جای گرفت
که اگر سر برود از دل و از جان نرود
کدام طاعت شایسته آید از من مست
که بانگ شام ندانم ز فالق الاصباح
شاهد بخت چون کرشمه کند
ماش آیینه رخ چو مهیم
چو سرو اگر بخرامی دمی به گلزاری
خورد ز غیرت روی تو هر گلی خاری
ساعد آن به که بپوشی تو چو از بهر نگار
دست در خون دل پرهنران می داری
نکته ای دلکش بگویم خال آن مه رو ببین
عقل و جان را بسته زنجیر آن گیسو ببین
در زوایای طربخانه جمشید فلک
ارغنون ساز کند زهره به آهنگ سماع
مدامم مست می دارد نسیم جعد گیسویت
خرابم می کند هر دم فریب چشم جادویت
حافظ سرود مجلس ما ذکر خیر توست
بشتاب هان که اسب و قبا می فرستمت
من و دل گر فدا شدیم چه باک
غرض اندر میان سلامت اوست
غم غریبی و غربت چو بر نمی تابم
به شهر خود روم و شهریار خود باشم
گفتی که حافظا دل سرگشته ات کجاست
در حلقه های آن خم گیسو نهاده ایم
بگفتمی که بها چیست خاک پایش را
اگر حیات گران مایه جاودان بودی
سرت سبز و دلت خوش باد جاوید
که خوش نقشی نمودی از خط یار
خواهم اندر عقبش رفت به یاران عزیز
شخصم ار بازنیاید خبرم بازآید
کام جان تلخ شد از صبر که کردم بی دوست
عشوه ای زان لب شیرین شکربار بیار
شد منهزم از کمال عزت
آن را که جلال حیرت آمد
گر مدد خواستم از پیر مغان عیب مکن
شیخ ما گفت که در صومعه همت نبود
احوال گنج قارون کایام داد بر باد
در گوش دل فروخوان تا زر نهان ندارد
به طرب حمل مکن سرخی رویم که چو جام
خون دل عکس برون می دهد از رخسارم
گوش کن پند ای پسر وز بهر دنیا غم مخور
گفتمت چون در حدیثی گر توانی داشت هوش
دوش در حلقه ما قصه گیسوی تو بود
تا دل شب سخن از سلسله موی تو بود
فیض ازل به زور و زر ار آمدی به دست
آب خضر نصیبه اسکندر آمدی
سبز است لبت ساغر از او دور مدار
می بر لب سبزه خوش بود نوشیدن
خسروا گوی فلک در خم چوگان توشد
ساحت کون ومکان عرصه میدان تو باد
سحرگهم چه خوش آمد که بلبلی گلبانگ
به غنچه می زد و می گفت در سخنرانی
عقل دیوانه شد آن سلسله مشکین کو
دل ز ما گوشه گرفت ابروی دلدار کجاست
بس نگویم شمه ای از شرح شوق خود از آنک
دردسر باشد نمودن بیش از این ابرام دوست
شیدا از آن شدم که نگارم چو ماه نو
ابرو نمود و جلوه گری کرد و رو ببست
از صدای سخن عشق ندیدم خوشتر
یادگاری که در این گنبد دوار بماند
برات خوشدلی ما چه کم شدی یا رب
گرش نشان امان از بد زمان بودی
دیده ما چو به امید تو دریاست چرا
به تفرج گذری بر لب دریا نکنی
غلام همت دردی کشان یک رنگم
نه آن گروه که ازرق لباس و دل سیهند
بی معرفت مباش که در من یزید عشق
اهل نظر معامله با آشنا کنند
گوشم همه بر قول نی و نغمه چنگ است
چشمم همه بر لعل لب و گردش جام است
سحرگاهان که مخمور شبانه
گرفتم باده با چنگ و چغانه
جلوه گاه رخ او دیده من تنها نیست
ماه و خورشید همین آینه می گردانند
گر تو فارغی از ما ای نگار سنگین دل
حال خود بخواهم گفت پیش آصف ثانی
که تنگدل چه نشینی ز پرده بیرون آی
که در خم است شرابی چو لعل رمانی
شکوه آصفی و اسب باد و منطق طیر
به باد رفت و از او خواجه هیچ طرف نبست
اشکم احرام طواف حرمت می بندد
گر چه از خون دل ریش دمی طاهر نیست
عدو چو تیغ کشد من سپر بیندازم
که تیغ ما به جز از ناله ای و آهی نیست
ابروی دوست کی شود دستکش خیال من
کس نزده ست از این کمان تیر مراد بر هدف
مرو به خواب که حافظ به بارگاه قبول
ز ورد نیم شب و درس صبحگاه رسید
دست تو را به ابر که یارد شبیه کرد
چون بدره بدره این دهد و قطره قطره آن
نهادم عقل را ره توشه از می
ز شهر هستیش کردم روانه
حافظ نهاد نیک تو کامت برآورد
جان ها فدای مردم نیکونهاد باد
غزلیات عراقیست سرود حافظ
که شنید این ره دلسوز که فریاد نکرد
خیال نقش تو در کارگاه دیده کشیدم
به صورت تو نگاری ندیدم و نشنیدم
من خاکی که از این در نتوانم برخاست
از کجا بوسه زنم بر لب آن قصر بلند
مژگان تو تا تیغ جهانگیر برآورد
بس کشته دل زنده که بر یک دگر افتاد
خوشم آمد که سحر خسرو خاور می گفت
با همه پادشهی بنده تورانشاهم
دل آزرده ما را به نسیمی بنواز
یعنی آن جان ز تن رفته به تن بازرسان
پر آب دو دیده و پر از آتش دل
خاک ره او شدم به بادم برداد
من شکسته بدحال زندگی یابم
در آن زمان که به تیغ غمت شوم مقتول
روز وصل دوستداران یاد باد
یاد باد آن روزگاران یاد باد
ای صبا بر ساقی بزم اتابک عرضه دار
تا از آن جام زرافشان جرعه ای بخشد به من
برخاست بوی گل ز در آشتی درآی
ای نوبهار ما رخ فرخنده فال تو
زلف هندوی تو گفتم که دگر ره نزند
سال ها رفت و بدان سیرت و سان است که بود
عجیب واقعه ای و غریب حادثه ای
انا اصطبرت قتیلا و قاتلی شاکی
دادگرا تو را فلک جرعه کش پیاله باد
دشمن دل سیاه تو غرقه به خون چو لاله باد
پیر دردی کش ما گر چه ندارد زر و زور
خوش عطابخش و خطاپوش خدایی دارد
ملک در سجده آدم زمین بوس تو نیت کرد
که در حسن تو لطفی دید بیش از حد انسانی
می خواه و گل افشان کن از دهر چه می جویی
این گفت سحرگه گل بلبل تو چه می گویی
پیداست از آن میان چو بربست کمر
تا من ز کمر چه طرف خواهم بربست
امروز جای هر کس پیدا شود ز خوبان
کان ماه مجلس افروز اندر صدارت آمد
می بی غش است دریاب وقتی خوش است بشتاب
سال دگر که دارد امید نوبهاری
نازنینی چو تو پاکیزه دل و پاک نهاد
بهتر آن است که با مردم بد ننشینی
و گر کنم طلب نیم بوسه صد افسوس
ز حقه دهنش چون شکر فروریزد
ساقی بیا که از مدد بخت کارساز
کامی که خواستم ز خدا شد میسرم
ندارم دستت از دامن به جز در خاک و آن دم هم
که بر خاکم روان گردی بگیرد دامنت گردم
خسروا پیرانه سر حافظ جوانی می کند
بر امید عفو جان بخش گنه فرسای تو
سیمرغ وهم را نبود قوت عروج
آنجا که باز همت او سازد آشیان
رضا به داده بده وز جبین گره بگشای
که بر من و تو در اختیار نگشادست
به صبر کوش تو ای دل که حق رها نکند
چنین عزیز نگینی به دست اهرمنی
ای منعم آخر بر خوان جودت
تا چند باشیم از بی نصیبان
پیرانه سرم عشق جوانی به سر افتاد
وان راز که در دل بنهفتم به درافتاد
گفتم که بر خیالت راه نظر ببندم
گفتا که شب رو است او از راه دیگر آید
نذر و فتوح صومعه در وجه می نهیم
دلق ریا به آب خرابات برکشیم
ز بخت خفته ملولم بود که بیداری
به وقت فاتحه صبح یک دعا بکند
ز دست کوته خود زیر بارم
که از بالابلندان شرمسارم
دریا و کوه در ره و من خسته و ضعیف
ای خضر پی خجسته مدد کن به همتم
زمان شاه شجاع است و دور حکمت و شرع
به راحت دل و جان کوش در صباح و رواح
گر خود رقیب شمع است اسرار از او بپوشان
کان شوخ سربریده بند زبان ندارد
تو را صبا و مرا آب دیده شد غماز
و گر نه عاشق و معشوق رازدارانند
شرمم از خرقه آلوده خود می آید
که بر او وصله به صد شعبده پیراسته ام
تو به تقصیر خود افتادی از این در محروم
از که می نالی و فریاد چرا می داری
زاهد برو که طالع اگر طالع من است
جامم به دست باشد و زلف نگار هم
بیا که پرده گلریز هفت خانه چشم
کشیده ایم به تحریر کارگاه خیال
این خرقه که من دارم در رهن شراب اولی
وین دفتر بی معنی غرق می ناب اولی
بوی تو می شنیدم و بر یاد روی تو
دادند ساقیان طرب یک دو ساغرم
حکم مستوری و مستی همه بر خاتمت است
کس ندانست که آخر به چه حالت برود
تیر آه ما ز گردون بگذرد حافظ خموش
رحم کن بر جان خود پرهیز کن از تیر ما
چو حافظ گنج او در سینه دارم
اگر چه مدعی بیند حقیرم
بر یاد رای انور او آسمان به صبح
جان می کند فدا و کواکب نثار هم
نگارستان چین دانم نخواهد شد سرایت لیک
به نوک کلک رنگ آمیز نقشی می نگار آخر
گر رود از پی خوبان دل من معذور است
درد دارد چه کند کز پی درمان نرود
قتیل عشق تو شد حافظ غریب ولی
به خاک ما گذری کن که خون مات حلال
بشوی اوراق اگر همدرس مایی
که علم عشق در دفتر نباشد
گر من از باغ تو یک میوه بچینم چه شود
پیش پایی به چراغ تو ببینم چه شود
دارم عجب ز نقش خیالش که چون نرفت
از دیده ام که دم به دمش کار شست و شوست
چرا همی شکنی جان من ز سنگ دلی
دل ضعیف که باشد به نازکی چو زجاج
با که این نکته توان گفت که آن سنگین دل
کشت ما را و دم عیسی مریم با اوست
تو نیک و بد خود هم از خود بپرس
چرا بایدت دیگری محتسب
دل صنوبریم همچو بید لرزان است
ز حسرت قد و بالای چون صنوبر دوست
گفت و خوش گفت برو خرقه بسوزان حافظ
یا رب این قلب شناسی ز که آموخته بود
من از ورع می و مطرب ندیدمی زین پیش
هوای مغبچگانم در این و آن انداخت
تا غنچه خندانت دولت به که خواهد داد
ای شاخ گل رعنا از بهر که می رویی
ناگشوده گل نقاب آهنگ رحلت ساز کرد
ناله کن بلبل که گلبانگ دل افکاران خوش است
ای دل مباش یک دم خالی ز عشق و مستی
وان گه برو که رستی از نیستی و هستی
بگو به خازن جنت که خاک این مجلس
به تحفه بر سوی فردوس و عود مجمر کن
خدا را محتسب ما را به فریاد دف و نی بخش
که ساز شرع از این افسانه بی قانون نخواهد شد
گفتم ای بخت بخفتیدی و خورشید دمید
گفت با این همه از سابقه نومید مشو
گر چه منزل بس خطرناک است و مقصد بس بعید
هیچ راهی نیست کان را نیست پایان غم مخور
چشم تو خدنگ از سپر جان گذراند
بیمار که دیده ست بدین سخت کمانی
تو را که هر چه مراد است در جهان داری
چه غم ز حال ضعیفان ناتوان داری
من که ملول گشتمی از نفس فرشتگان
قال و مقال عالمی می کشم از برای تو
بیا که لعل و گهر در نثار مقدم تو
ز گنج خانه دل می کشم به روزن چشم
گفتمش مگذر زمانی گفت معذورم بدار
خانه پروردی چه تاب آرد غم چندین غریب
دیده را دستگه در و گهر گر چه نماند
بخورد خونی و تدبیر نثاری بکند
ز دلبرم که رساند نوازش قلمی
کجاست پیک صبا گر همی کند کرمی
از من جدا مشو که توام نور دیده ای
آرام جان و مونس قلب رمیده ای
ساقی بیار باده که ماه صیام رفت
درده قدح که موسم ناموس و نام رفت
روان تشنه ما را به جرعه ای دریاب
چو می دهند زلال خضر ز جام جمت
حافظ چه طرفه شاخ نباتیست کلک تو
کش میوه دلپذیرتر از شهد و شکر است
یاد باد آن که چو یاقوت قدح خنده زدی
در میان من و لعل تو حکایت ها بود
ما از برون در شده مغرور صد فریب
تا خود درون پرده چه تدبیر می کنند
دوش با من گفت پنهان کاردانی تیزهوش
وز شما پنهان نشاید کرد سر می فروش
نقد عمرت ببرد غصه دنیا به گزاف
گر شب و روز در این قصه مشکل باشی
خود گرفتم کافکنم سجاده چون سوسن به دوش
همچو گل بر خرقه رنگ می مسلمانی بود
دلم را مشکن و در پا مینداز
که دارد در سر زلف تو مسکن
من از رنگ صلاح آن دم به خون دل بشستم دست
که چشم باده پیمایش صلا بر هوشیاران زد
ز دلگرمی حافظ بر حذر باش
که دارد سینه ای چون دیگ جوشان
حافظ جناب پیر مغان جای دولت است
من ترک خاک بوسی این در نمی کنم
بر بوی کنار تو شدم غرق و امید است
از موج سرشکم که رساند به کنارم
به باد ده سر و دستار عالمی یعنی
کلاه گوشه به آیین سروری بشکن
ز زیر زلف دوتا چون گذر کنی بنگر
که از یمین و یسارت چه سوگوارانند
خیز و جهدی کن چو حافظ تا مگر
خویشتن در پای معشوق افکنی
رباب و چنگ به بانگ بلند می گویند
که گوش هوش به پیغام اهل راز کنید
در نعل سمند او شکل مه نو پیدا
وز قد بلند او بالای صنوبر پست
گر چه جای حافظ اندر خلوت وصل تو نیست
ای همه جای تو خوش پیش همه جا میرمت
مست بگذشتی و از خلوتیان ملکوت
به تماشای تو آشوب قیامت برخاست
تو آتش گشتی ای حافظ ولی با یار درنگرفت
ز بدعهدی گل گویی حکایت با صبا گفتیم
ما باده زیر خرقه نه امروز می خوریم
صد بار پیر میکده این ماجرا شنید
دور از رخ تو دم به دم از گوشه چشمم
سیلاب سرشک آمد و طوفان بلا رفت
برق عشق ار خرمن پشمینه پوشی سوخت سوخت
جور شاه کامران گر بر گدایی رفت رفت
جوزا سحر نهاد حمایل برابرم
یعنی غلام شاهم و سوگند می خورم
مژدگانی بده ای خلوتی نافه گشای
که ز صحرای ختن آهوی مشکین آمد
آتش مهر تو را حافظ عجب در سر گرفت
آتش دل کی به آب دیده بنشانم چو شمع
در خرابات مغان نور خدا می بینم
این عجب بین که چه نوری ز کجا می بینم
چندان گریستیم که هر کس که برگذشت
در اشک ما چو دید روان گفت کاین چه جوست
بر چرخ علم ماهی و بر فرق ملک تاج
شرع از تو در حمایت و دین از تو در امان
جفا نه شیوه دین پروری بود حاشا
همه کرامت و لطف است شرع یزدانی
روی خوبت آیتی از لطف بر ما کشف کرد
زان زمان جز لطف و خوبی نیست در تفسیر ما
کوکب بخت مرا هیچ منجم نشناخت
یا رب از مادر گیتی به چه طالع زادم
مگر که لاله بدانست بی وفایی دهر
که تا بزاد و بشد جام می ز کف ننهاد
کس ندیده ست ز مشک ختن و نافه چین
آن چه من هر سحر از باد صبا می بینم
جانا به حاجتی که تو را هست با خدا
کآخر دمی بپرس که ما را چه حاجت است
به کوی میکده گریان و سرفکنده روم
چرا که شرم همی آیدم ز حاصل خویش
یاد باد آن که خرابات نشین بودم و مست
وآنچه در مسجدم امروز کم است آنجا بود
زان روی که از شعاع نور رخ تو
خورشید منیر و ماه تابنده شده ست
چنین که در دل من داغ زلف سرکش توست
بنفشه زار شود تربتم چو درگذرم
زیرکی را گفتم این احوال بین خندید و گفت
صعب روزی بوالعجب کاری پریشان عالمی
جمیله ایست عروس جهان ولی هش دار
که این مخدره در عقد کس نمی آید
دی وعده داد وصلم و در سر شراب داشت
امروز تا چه گوید و بازش چه در سر است
دعای گوشه نشینان بلا بگرداند
چرا به گوشه چشمی به ما نمی نگری
شمع هر جمع مشو ور نه بسوزی ما را
یاد هر قوم مکن تا نروی از یادم
همت عالی طلب جام مرصع گو مباش
رند را آب عنب یاقوت رمانی بود
تاج شاهی طلبی گوهر ذاتی بنمای
ور خود از تخمه جمشید و فریدون باشی
بشارت بر به کوی می فروشان
که حافظ توبه از زهد ریا کرد
شد عرصه زمین چو بساط ارم جوان
از پرتو سعادت شاه جهان ستان
ساغر لطیف و دلکش و می افکنی به خاک
و اندیشه از بلای خماری نمی کنی
به فریادم رس ای پیر خرابات
به یک جرعه جوانم کن که پیرم
ای صبا سوختگان بر سر ره منتظرند
گر از آن یار سفرکرده پیامی داری
اهل نظر دو عالم در یک نظر ببازند
عشق است و داو اول بر نقد جان توان زد
یا وفا یا خبر وصل تو یا مرگ رقیب
بود آیا که فلک زین دو سه کاری بکند
از چنگ منش اختر بدمهر به در برد
آری چه کنم دولت دور قمری بود
بیفشان جرعه ای بر خاک و حال اهل دل بشنو
که از جمشید و کیخسرو فراوان داستان دارد
تو بندگی چو گدایان به شرط مزد مکن
که دوست خود روش بنده پروری داند
می ترسم از خرابی ایمان که می برد
محراب ابروی تو حضور نماز من
زان جا که رسم و عادت عاشق کشی توست
با دشمنان قدح کش و با ما عتاب کن
هر دوست که دم زد ز وفا دشمن شد
هر پاکروی که بود تردامن شد
من که عیب توبه کاران کرده باشم بارها
توبه از می وقت گل دیوانه باشم گر کنم
چنگ خمیده قامت می خواندت به عشرت
بشنو که پند پیران هیچت زیان ندارد
ساقیا آمدن عید مبارک بادت
وان مواعید که کردی مرواد از یادت
صبا زان لولی شنگول سرمست
چه داری آگهی چون است حالش
گدایی در جانان به سلطنت مفروش
کسی ز سایه این در به آفتاب رود
کام بخشی گردون عمر در عوض دارد
جهد کن که از دولت داد عیش بستانی
حافظ مدار امید فرج از مدار چرخ
دارد هزار عیب و ندارد تفضلی
گفتی سر تو بسته فتراک ما شود
سهل است اگر تو زحمت این بار می کشی
عشوه ای از لب شیرین تو دل خواست به جان
به شکرخنده لبت گفت مزادی طلبیم
دل به می دربند تا مردانه وار
گردن سالوس و تقوا بشکنی
در این چمن گل بی خار کس نچید آری
چراغ مصطفوی با شرار بولهبیست
ای نور چشم من سخنی هست گوش کن
چون ساغرت پر است بنوشان و نوش کن
من که خواهم که ننوشم به جز از راوق خم
چه کنم گر سخن پیر مغان ننیوشم
گل در بر و می در کف و معشوق به کام است
سلطان جهانم به چنین روز غلام است
رنگ تزویر پیش ما نبود
شیر سرخیم و افعی سیهیم
آدمی در عالم خاکی نمی آید به دست
عالمی دیگر بباید ساخت و از نو آدمی
چو شهسوار فلک بنگرد به جام صبوح
که چون به شعشعه مهر خاوران گیرد
الا ای پیر فرزانه مکن عیبم ز میخانه
که من در ترک پیمانه دلی پیمان شکن دارم
گفتم از گوی فلک صورت حالی پرسم
گفت آن می کشم اندر خم چوگان که مپرس
به رحمت سر زلف تو واثقم ور نه
کشش چو نبود از آن سو چه سود کوشیدن
عمریست پادشاها کز می تهیست جامم
اینک ز بنده دعوی و از محتسب گواهی
نرگس طلبد شیوه چشم تو زهی چشم
مسکین خبرش از سر و در دیده حیا نیست
تورانشه خجسته که در من یزید فضل
شد منت مواهب او طوق گردنم
ای چنگ فروبرده به خون دل حافظ
فکرت مگر از غیرت قرآن و خدا نیست
بعد از این روی من و آینه وصف جمال
که در آن جا خبر از جلوه ذاتم دادند
شب تنهاییم در قصد جان بود
خیالش لطف های بی کران کرد
آن که پرنقش زد این دایره مینایی
کس ندانست که در گردش پرگار چه کرد
بی تکلف هر که دل بر وی نهاد
چون بدیدی خصم خود می پرورید
عاشق و رند و نظربازم و می گویم فاش
تا بدانی که به چندین هنر آراسته ام
حافظ از چشمه حکمت به کف آور جامی
بو که از لوح دلت نقش جهالت برود
نشان اهل خدا عاشقیست با خود دار
که در مشایخ شهر این نشان نمی بینم
فرصت شمار صحبت کز این دوراهه منزل
چون بگذریم دیگر نتوان به هم رسیدن
تو ترحم نکنی بر من مخلص گفتم
ذاک دعوای و ها انت و تلک الایام
شود غزاله خورشید صید لاغر من
گر آهویی چو تو یک دم شکار من باشی
نثار خاک رهت نقد جان من هر چند
که نیست نقد روان را بر تو مقداری
واعظ مکن نصیحت شوریدگان که ما
با خاک کوی دوست به فردوس ننگریم
دامن دوست به دست آر و ز دشمن بگسل
مرد یزدان شو و فارغ گذر از اهرمنان
نه حافظ می کند تنها دعای خواجه تورانشاه
ز مدح آصفی خواهد جهان عیدی و نوروزی
به تاج هدهدم از ره مبر که باز سفید
چو باشه در پی هر صید مختصر نرود
ای مگس حضرت سیمرغ نه جولانگه توست
عرض خود می بری و زحمت ما می داری
می رفت خیال تو ز چشم من و می گفت
هیهات از این گوشه که معمور نماندست
آرزومند رخ شاه چو ماهم حافظ
همتی تا به سلامت ز درم بازآید
طالع اگر مدد دهد دامنش آورم به کف
گر بکشم زهی طرب ور بکشد زهی شرف
اگر آن طایر قدسی ز درم بازآید
عمر بگذشته به پیرانه سرم بازآید
به قد و چهره هر آن کس که شاه خوبان شد
جهان بگیرد اگر دادگستری داند
بکوش خواجه و از عشق بی نصیب مباش
که بنده را نخرد کس به عیب بی هنری
فرصت شمر طریقه رندی که این نشان
چون راه گنج بر همه کس آشکاره نیست
دل چو از پیر خرد نقل معانی می کرد
عشق می گفت به شرح آن چه بر او مشکل بود
مژده وصل تو کو کز سر جان برخیزم
طایر قدسم و از دام جهان برخیزم
شاهدی از لطف و پاکی رشک آب زندگی
دلبری در حسن و خوبی غیرت ماه تمام
بلبل از فیض گل آموخت سخن ور نه نبود
این همه قول و غزل تعبیه در منقارش
به گوش جان رهی منهی ای ندا در داد
ز حضرت احدی لا اله الا الله
عشق می ورزم و امید که این فن شریف
چون هنرهای دگر موجب حرمان نشود
دلا تو غافلی از کار خویش و می ترسم
که کس درت نگشاید چو گم کنی مفتاح
برو از خانه گردون به در و نان مطلب
کان سیه کاسه در آخر بکشد مهمان را
عیب رندان مکن ای زاهد پاکیزه سرشت
که گناه دگران بر تو نخواهند نوشت
اگر به مذهب تو خون عاشق است مباح
صلاح ما همه آن است کان تو راست صلاح
گفتم به دلق زرق بپوشم نشان عشق
غماز بود اشک و عیان کرد راز من
گر آمدم به کوی تو چندان غریب نیست
چون من در آن دیار هزاران غریب هست
از هر کرانه تیر دعا کرده ام روان
باشد کز آن میانه یکی کارگر شود
هفتصد و پنجاه و چار از هجرت خیرالبشر
مهر را جوزا مکان و ماه را خوشه وطن
چو گل نقاب برافکند و مرغ زد هوهو
منه ز دست پیاله چه می کنی هی هی
کو کریمی که ز بزم طربش غمزده ای
جرعه ای درکشد و دفع خماری بکند
به پیش خیل خیالش کشیدم ابلق چشم
بدان امید که آن شهسوار بازآید
حسن فروشی گلم نیست تحمل ای صبا
دست زدم به خون دل بهر خدا نگار کو
در گوشه سلامت مستور چون توان بود
تا نرگس تو با ما گوید رموز مستی
صبا به تهنیت پیر می فروش آمد
که موسم طرب و عیش و ناز و نوش آمد
ارغنون ساز فلک رهزن اهل هنر است
چون از این غصه ننالیم و چرا نخروشیم
نغز گفت آن بت ترسابچه باده پرست
شادی روی کسی خور که صفایی دارد
نصیحتی کنمت یاد گیر و در عمل آر
که این حدیث ز پیر طریقتم یادست
بده کشتی می تا خوش برانیم
از این دریای ناپیداکرانه
بگشا پسته خندان و شکرریزی کن
خلق را از دهن خویش مینداز به شک
تا چند همچو شمع زبان آوری کنی
پروانه مراد رسید ای محب خموش
پای ما لنگ است و منزل بس دراز
دست ما کوتاه و خرما بر نخیل
به صدر مصطبه ام می نشاند اکنون دوست
گدای شهر نگه کن که میر مجلس شد
مبین به سیب زنخدان که چاه در راه است
کجا همی روی ای دل بدین شتاب کجا
زهره سازی خوش نمی سازد مگر عودش بسوخت
کس ندارد ذوق مستی میگساران را چه شد
غم دنیای دنی چند خوری باده بخور
حیف باشد دل دانا که مشوش باشد
چون عمر تبه کردم چندان که نگه کردم
در کنج خراباتی افتاده خراب اولی
می بده تا دهمت آگهی از سر قضا
که به روی که شدم عاشق و از بوی که مست
اشک آلوده ما گر چه روان است ولی
به رسالت سوی او پاک نهادی طلبیم
در بیابان فنا گم شدن آخر تا کی
ره بپرسیم مگر پی به مهمات بریم
بدین دستور تاریخ وفاتش
برون آر از حروف قرب طاعت
مگرم چشم سیاه تو بیاموزد کار
ور نه مستوری و مستی همه کس نتوانند
خاتم جم را بشارت ده به حسن خاتمت
کاسم اعظم کرد از او کوتاه دست اهرمن
خصمت کجاست در کف پای خودش فکن
یار تو کیست بر سر چشم منش نشان
خمی که ابروی شوخ تو در کمان انداخت
به قصد جان من زار ناتوان انداخت
با پایه جلال تو افلاک پایمال
وز دست بحر جود در دهر داستان
عهد الست من همه با عشق شاه بود
و از شاهراه عمر بدین عهد بگذرم
ببین که سیب زنخدان تو چه می گوید
هزار یوسف مصری فتاده در چه ماست
چه جرم کرده ام ای جان و دل به حضرت تو
که طاعت من بیدل نمی شود مقبول
گفت وگوهاست در این راه که جان بگدازد
هر کسی عربده ای این که مبین آن که مپرس
نوبه زهدفروشان گران جان بگذشت
وقت رندی و طرب کردن رندان پیداست
خوش وقت بوریا و گدایی و خواب امن
کاین عیش نیست درخور اورنگ خسروی
چشمت به غمزه خانه مردم خراب کرد
مخموریت مباد که خوش مست می روی
بنما به من که منکر حسن رخ تو کیست
تا دیده اش به گزلک غیرت برآورم
بلاگردان جان و تن دعای مستمندان است
که بیند خیر از آن خرمن که ننگ از خوشه چین دارد
چشمم از آینه داران خط و خالش گشت
لبم از بوسه ربایان بر و دوشش باد
ای آفتاب ملک که در جنب همتت
چون ذره حقیر بود گنج شایگان
غنچه گو تنگ دل از کار فروبسته مباش
کز دم صبح مدد یابی و انفاس نسیم
حافظ چه می نهی دل تو در خیال خوبان
کی تشنه سیر گردد از لمعه سرابی
فریاد که آن ساقی شکرلب سرمست
دانست که مخمورم و جامی نفرستاد
فردا شراب کوثر و حور از برای ماست
و امروز نیز ساقی مه روی و جام می
خرم آن دم که چو حافظ به تولای وزیر
سرخوش از میکده با دوست به کاشانه روم
بی تو ای سرو روان با گل و گلشن چه کنم
زلف سنبل چه کشم عارض سوسن چه کنم
زینهار از آب آن عارض که شیران را از آن
تشنه لب کردی و گردان را در آب انداختی
قرت العین من آن میوه دل یادش باد
که چه آسان بشد و کار مرا مشکل کرد
گر چه دوریم از بساط قرب همت دور نیست
بنده شاه شماییم و ثناخوان شما
افسوس که شد دلبر و در دیده گریان
تحریر خیال خط او نقش بر آب است
قسمت حوالتم به خرابات می کند
هر چند کاین چنین شدم و آن چنان شدم
چون من خیال رویت جانا به خواب بینم
کز خواب می نبیند چشمم به جز خیالی
به رندی شهره شد حافظ میان همدمان لیکن
چه غم دارم که در عالم قوام الدین حسن دارم
بر در میکده رندان قلندر باشند
که ستانند و دهند افسر شاهنشاهی
بود که لطف ازل رهنمون شود حافظ
وگرنه تا به ابد شرمسار خود باشم
من از دیار حبیبم نه از بلاد غریب
مهیمنا به رفیقان خود رسان بازم
بس که در خرقه آلوده زدم لاف صلاح
شرمسار از رخ ساقی و می رنگینم
چون غمت را نتوان یافت مگر در دل شاد
ما به امید غمت خاطر شادی طلبیم
مژه سیاهت ار کرد به خون ما اشارت
ز فریب او بیندیش و غلط مکن نگارا
حافظ گمشده را با غمت ای یار عزیز
اتحادیست که در عهد قدیم افتادست
رسد ز چرخ عطارد هزار تهنیتت
چو فکرتت صفت امر کن فکان گیرد
در چشم پرخمار تو پنهان فسون سحر
در زلف بی قرار تو پیدا قرار حسن
برو این دام بر مرغی دگر نه
که عنقا را بلند است آشیانه
عقل اگر داند که دل در بند زلفش چون خوش است
عاقلان دیوانه گردند از پی زنجیر ما
من حاصل عمر خود ندارم جز غم
در عشق ز نیک و بد ندارم جز غم
ترسم که صرفه ای نبرد روز بازخواست
نان حلال شیخ ز آب حرام ما
بباختم دل دیوانه و ندانستم
که آدمی بچه ای شیوه پری داند
به جلوه گل سوری نگاه می کردم
که بود در شب تیره به روشنی چو چراغ
ز کوی مغان رخ مگردان که آن جا
فروشند مفتاح مشکل گشایی
گر چه گردآلود فقرم شرم باد از همتم
گر به آب چشمه خورشید دامن تر کنم
لب لعل و خط مشکین چو آنش هست و اینش هست
بنازم دلبر خود را که حسنش آن و این دارد
دل من در هوس روی تو ای مونس جان
خاک راهیست که در دست نسیم افتادست
عمر خسرو طلب ار نفع جهان می خواهی
که وجودیست عطابخش کریم نفاع
ای شهنشاه بلنداختر خدا را همتی
تا ببوسم همچو اختر خاک ایوان شما
غزل سرایی ناهید صرفه ای نبرد
در آن مقام که حافظ برآورد آواز
ماییم و آستانه عشق و سر نیاز
تا خواب خوش که را برد اندر کنار دوست
کجا روم چه کنم چاره از کجا جویم
که گشته ام ز غم و جور روزگار ملول
ترک درویش مگیر ار نبود سیم و زرش
در غمت سیم شمار اشک و رخش را زر گیر
حدیث عشق که از حرف و صوت مستغنیست
به ناله دف و نی در خروش و ولوله بود
عاقبت دست بدان سرو بلندش برسد
هر که را در طلبت همت او قاصر نیست
در این خرقه بسی آلودگی هست
خوشا وقت قبای می فروشان
وین اطلس مقرنس زرد و ز زرنگار
چتری بلند بر سر خرگاه خویش دان
دل و دینم دل و دینم ببرده ست
بر و دوشش بر و دوشش بر و دوش
ناوک غمزه بیار و رسن زلف که من
جنگ ها با دل مجروح بلاکش دارم
نگویمت که همه ساله می پرستی کن
سه ماه می خور و نه ماه پارسا می باش
هزار نکته باریکتر ز مو این جاست
نه هر که سر بتراشد قلندری داند
هان مشو نومید چون واقف نه ای از سر غیب
باشد اندر پرده بازیهای پنهان غم مخور
بیا که وضع جهان را چنان که من دیدم
گر امتحان بکنی می خوری و غم نخوری
بر سینه ریش دردمندان
لعلت نمکی تمام دارد
تا بر دلش از غصه غباری ننشیند
ای سیل سرشک از عقب نامه روان باش
کاهل روی چو باد صبا را به بوی زلف
هر دم به قید سلسله در کار می کشی
ای دلیل دل گمگشته خدا را مددی
که غریب ار نبرد ره به دلالت برود
این تطاول که کشید از غم هجران بلبل
تا سراپرده گل نعره زنان خواهد شد
نبود چنگ و رباب و نبید و عود که بود
گل وجود من آغشته گلاب و نبید
خوش عروسیست جهان از ره صورت لیکن
هر که پیوست بدو عمر خودش کاوین داد
مصلحت دید من آن است که یاران همه کار
بگذارند و خم طره یاری گیرند
سواد زلف سیاه تو جاعل الظلمات
بیاض روی چو ماه تو فالق الاصباح
به هر سو بلبل عاشق در افغان
تنعم از میان باد صبا کرد
ز راه میکده یاران عنان بگردانید
چرا که حافظ از این راه رفت و مفلس شد
ز شوق روی تو شاها بدین اسیر فراق
همان رسید کز آتش به برگ کاه رسید
در مقامی که صدارت به فقیران بخشند
چشم دارم که به جاه از همه افزون باشی
هر مرغ فکر کز سر شاخ سخن بجست
بازش ز طره تو به مضراب می زدم
شکر آن را که دگربار رسیدی به بهار
بیخ نیکی بنشان و ره تحقیق بجوی
چرخ برهم زنم ار غیر مرادم گردد
من نه آنم که زبونی کشم از چرخ فلک
اگر نه باده غم دل ز یاد ما ببرد
نهیب حادثه بنیاد ما ز جا ببرد
شعاع جام و قدح نور ماه پوشیده
عذار مغبچگان راه آفتاب زده
دم از ممالک خوبی چو آفتاب زدن
تو را رسد که غلامان ماه رو داری
ندیدم خوشتر از شعر تو حافظ
به قرآنی که اندر سینه داری
صوفی سرخوش از این دست که کج کرد کلاه
به دو جام دگر آشفته شود دستارش
گل ز حد برد تنعم نفسی رخ بنما
سرو می نازد و خوش نیست خدا را بخرام
جمشید جز حکایت جام از جهان نبرد
زنهار دل مبند بر اسباب دنیوی
مرا که از رخ او ماه در شبستان است
کجا بود به فروغ ستاره پروایی
من نخواهم کرد ترک لعل یار و جام می
زاهدان معذور داریدم که اینم مذهب است
غم زمانه که هیچش کران نمی بینم
دواش جز می چون ارغوان نمی بینم
صبر است مرا چاره هجران تو لیکن
چون صبر توان کرد که مقدور نماندست
تو عمر خواه و صبوری که چرخ شعبده باز
هزار بازی از این طرفه تر برانگیزد
به تماشاگه زلفش دل حافظ روزی
شد که بازآید و جاوید گرفتار بماند
بازآی و دل تنگ مرا مونس جان باش
وین سوخته را محرم اسرار نهان باش
در ره عشق که از سیل بلا نیست گذار
کرده ام خاطر خود را به تمنای تو خوش
آه و فریاد که از چشم حسود مه چرخ
در لحد ماه کمان ابروی من منزل کرد
تا چه خواهد کرد با ما آب و رنگ عارضت
حالیا نیرنگ نقشی خوش بر آب انداختی
این گل ز بر همنفسی می آید
شادی به دلم از او بسی می آید
به شکر آن که شکفتی به کام بخت ای گل
نسیم وصل ز مرغ سحر دریغ مدار
سخن به نزد سخندان ادا مکن حافظ
که تحفه کس در و گوهر به بحر و کان نبرد
کمر کوه کم است از کمر مور این جا
ناامید از در رحمت مشو ای باده پرست
بیا که خرقه من گر چه رهن میکده هاست
ز مال وقف نبینی به نام من درمی
بیا بیا که زمانی ز می خراب شویم
مگر رسیم به گنجی در این خراب آباد
هیچ آگهی ز عالم درویشیش نبود
آن کس که با تو گفت که درویش را مپرس
تا چو مجمر نفسی دامن جانان گیرم
جان نهادیم بر آتش ز پی خوش نفسی
سال دگر ز قیصرت از روم باج سر
وز چینت آورند به درگه خراج جان
مدد از خاطر رندان طلب ای دل ور نه
کار صعب است مبادا که خطایی بکنیم
شیراز و آب رکنی و این باد خوش نسیم
عیبش مکن که خال رخ هفت کشور است
تکیه بر جای بزرگان نتوان زد به گزاف
مگر اسباب بزرگی همه آماده کنی
حدیث حافظ ای سرو سمن بوی
به وصف قد تو بالا گرفته است
حاجت مطرب و می نیست تو برقع بگشا
که به رقص آوردم آتش رویت چو سپند
باد صبا چو بگذری بر سر کوی آن پری
قصه حافظش بگو تازه به تازه نو به نو
در بیابان گر به شوق کعبه خواهی زد قدم
سرزنشها گر کند خار مغیلان غم مخور
اگر بر من نبخشایی پشیمانی خوری آخر
به خاطر دار این معنی که در خدمت کجا گفتیم
اگر روم ز پی اش فتنه ها برانگیزد
ور از طلب بنشینم به کینه برخیزد
ای که انگشت نمایی به کرم در همه شهر
وه که در کار غریبان عجبت اهمالیست
چو قسمت ازلی بی حضور ما کردند
گر اندکی نه به وفق رضاست خرده مگیر
به بوی مژده وصل تو تا سحر شب دوش
به راه باد نهادم چراغ روشن چشم
در شاهراه جاه و بزرگی خطر بسیست
آن به کز این گریوه سبکبار بگذری
صحبت عافیتت گر چه خوش افتاد ای دل
جانب عشق عزیز است فرومگذارش
به چشم کرده ام ابروی ماه سیمایی
خیال سبزخطی نقش بسته ام جایی
ساقیا یک جرعه ای زان آب آتشگون که من
در میان پختگان عشق او خامم هنوز
گر سنگ از این حدیث بنالد عجب مدار
صاحب دلان حکایت دل خوش ادا کنند
نه هر درخت تحمل کند جفای خزان
غلام همت سروم که این قدم دارد
چشم فلک نبیند زین طرفه تر جوانی
در دست کس نیفتد زین خوبتر نگاری
عیب دل کردم که وحشی وضع و هرجایی مباش
گفت چشم شیرگیر و غنج آن آهو ببین
پیران سخن ز تجربه گویند گفتمت
هان ای پسر که پیر شوی پند گوش کن
نگاری چابکی شنگی کلهدار
ظریفی مه وشی ترکی قباپوش
جنگ هفتاد و دو ملت همه را عذر بنه
چون ندیدند حقیقت ره افسانه زدند
جز دل من کز ازل تا به ابد عاشق رفت
جاودان کس نشنیدیم که در کار بماند
ذکر رخ و زلف تو دلم را
وردیست که صبح و شام دارد
چو عندلیب فصاحت فروشد ای حافظ
تو قدر او به سخن گفتن دری بشکن
کرشمه تو شرابی به عاشقان پیمود
که علم بی خبر افتاد و عقل بی حس شد
از دل و جان شرف صحبت جانان غرض است
غرض این است وگرنه دل و جان این همه نیست
رفیقان چنان عهد صحبت شکستند
که گویی نبوده ست خود آشنایی
ای که مهجوری عشاق روا می داری
عاشقان را ز بر خویش جدا می داری
من از بازوی خود دارم بسی شکر
که زور مردم آزاری ندارم
مدعی گو لغز و نکته به حافظ مفروش
کلک ما نیز زبانی و بیانی دارد
چو دام طره افشاند ز گرد خاطر عشاق
به غماز صبا گوید که راز ما نهان دارد
حقوق صحبت ما را به باد داد و برفت
وفای صحبت یاران و همنشینان بین
مروت گر چه نامی بی نشان است
نیازی عرضه کن بر نازنینی
عنان مپیچ که گر می زنی به شمشیرم
سپر کنم سر و دستت ندارم از فتراک
آصف عهد زمان جان جهان تورانشاه
که در این مزرعه جز دانه خیرات نکشت
گفتم دعای دولت او ورد حافظ است
گفت این دعا ملایک هفت آسمان کنند
فلک آواره به هر سو کندم می دانی
رشک می آیدش از صحبت جان پرور ما
من آن نگین سلیمان به هیچ نستانم
که گاه گاه بر او دست اهرمن باشد
با محتسبم عیب مگویید که او نیز
پیوسته چو ما در طلب عیش مدام است
کنون که در چمن آمد گل از عدم به وجود
بنفشه در قدم او نهاد سر به سجود
ز سروقد دلجویت مکن محروم چشمم را
بدین سرچشمه اش بنشان که خوش آبی روان دارد
سبز است در و دشت بیا تا نگذاریم
دست از سر آبی که جهان جمله سراب است
اعتقادی بنما و بگذر بهر خدا
تا در این خرقه ندانی که چه نادرویشم
در گوشه امید چو نظارگان ماه
چشم طلب بر آن خم ابرو نهاده ایم
بنازیم دستی که انگور چید
مریزاد پایی که در هم فشرد
بالابلند عشوه گر نقش باز من
کوتاه کرد قصه زهد دراز من
شبان وادی ایمن گهی رسد به مراد
که چند سال به جان خدمت شعیب کند
در کمینگاه نظر با دل خویشم جنگ است
ز ابرو و غمزه او تیر و کمانی به من آر
چون شوم خاک رهش دامن بیفشاند ز من
ور بگویم دل بگردان رو بگرداند ز من
بهار عمر خواه ای دل وگرنه این چمن هر سال
چو نسرین صد گل آرد بار و چون بلبل هزار آرد
به جبر خاطر ما کوش کاین کلاه نمد
بسا شکست که با افسر شهی آورد
یا رب از ابر هدایت برسان بارانی
پیشتر زان که چو گردی ز میان برخیزم
تو خود چه لعبتی ای شهسوار شیرین کار
که در برابر چشمی و غایب از نظری
واعظ ما بوی حق نشنید بشنو کاین سخن
در حضورش نیز می گویم نه غیبت می کنم
بهای وصل تو گر جان بود خریدارم
که جنس خوب مبصر به هر چه دید خرید
حافظا ترک جهان گفتن طریق خوشدلیست
تا نپنداری که احوال جهان داران خوش است
ای صبا گر به جوانان چمن بازرسی
خدمت ما برسان سرو و گل و ریحان را
گر برکنم دل از تو و بردارم از تو مهر
آن مهر بر که افکنم آن دل کجا برم
دام سخت است مگر یار شود لطف خدا
ور نه آدم نبرد صرفه ز شیطان رجیم
سکندری که مقیم حریم او چون خضر
ز فیض خاک درش عمر جاودان گیرد
ترسم که اشک در غم ما پرده در شود
وین راز سر به مهر به عالم سمر شود
من از رندی نخواهم کرد توبه
و لو آذیتنی بالهجر و الحجر
واعظان کاین جلوه در محراب و منبر می کنند
چون به خلوت می روند آن کار دیگر می کنند
صبا بگو که چه ها بر سرم در این غم عشق
ز آتش دل سوزان و دود آه رسید
بها الحق و الدین طاب مثواه
امام سنت و شیخ جماعت
بر آستانه میخانه هر که یافت رهی
ز فیض جام می اسرار خانقه دانست
ببین هلال محرم بخواه ساغر راح
که ماه امن و امان است و سال صلح و صلاح
قند آمیخته با گل نه علاج دل ماست
بوسه ای چند برآمیز به دشنامی چند
نه حافظ را حضور درس خلوت
نه دانشمند را علم الیقینی
جمعه بیست و دوم ماه جمادی الاول
در پسین بود که پیوسته شد از جزو به کل
رسید مژده که ایام غم نخواهد ماند
چنان نماند چنین نیز هم نخواهد ماند
به روز واقعه تابوت ما ز سرو کنید
که می رویم به داغ بلندبالایی
به صفای دل رندان صبوحی زدگان
بس در بسته به مفتاح دعا بگشایند
درد عشقی کشیده ام که مپرس
زهر هجری چشیده ام که مپرس
ناف هفته بد و از ماه رجب کاف و الف
که برون رفت از این خانه بی نظم و نسق
زاهد از کوچه رندان به سلامت بگذر
تا خرابت نکند صحبت بدنامی چند
و از برای صید دل در گردنم زنجیر زلف
چون کمند خسرو مالک رقاب انداختی
دوتا شد قامتم همچون کمانی
ز غم پیوسته چون ابروی فرخ
در آن زمین که نسیمی وزد ز طره دوست
چه جای دم زدن نافه های تاتاریست
یکی چو باده پرستان صراحی اندر دست
یکی چو ساقی مستان به کف گرفته ایاغ
مده به خاطر نازک ملالت از من زود
که حافظ تو خود این لحظه گفت بسم الله
چو حافظ در قناعت کوش و از دنیای دون بگذر
که یک جو منت دونان دو صد من زر نمی ارزد
دوران همی نویسد بر عارضش خطی خوش
یا رب نوشته بد از یار ما بگردان
نقد دلی که بود مرا صرف باده شد
قلب سیاه بود از آن در حرام رفت
دلم ز صومعه بگرفت و خرقه سالوس
کجاست دیر مغان و شراب ناب کجا
دشمن به قصد حافظ اگر دم زند چه باک
منت خدای را که نیم شرمسار دوست
گفت حافظ من و تو محرم این راز نه ایم
از می لعل حکایت کن و شیرین دهنان
بعد از اینم نبود شایبه در جوهر فرد
که دهان تو در این نکته خوش استدلالیست
خیز و در کاسه زر آب طربناک انداز
پیشتر زان که شود کاسه سر خاک انداز
اندیشه از محیط فنا نیست هر که را
بر نقطه دهان تو باشد مدار عمر
از مراد شاه منصور ای فلک سر برمتاب
تیزی شمشیر بنگر قوت بازو ببین
ای رخت چون خلد و لعلت سلسبیل
سلسبیلت کرده جان و دل سبیل
من و انکار شراب این چه حکایت باشد
غالبا این قدرم عقل و کفایت باشد
اگر به دست من افتد فراق را بکشم
که روز هجر سیه باد و خان و مان فراق
ز تاب آتش سودای عشقش
به سان دیگ دایم می زنم جوش
آن خوش خبر کجاست که این فتح مژده داد
تا جان فشانمش چو زر و سیم در قدم
چشم تو که سحر بابل است استادش
یا رب که فسونها برواد از یادش
بر در ارباب بی مروت دنیا
چند نشینی که خواجه کی به درآید
آن که عمری شد که تا بیمارم از سودای او
گو نگاهی کن که پیش چشم شهلا میرمت
حافظ خام طمع شرمی از این قصه بدار
عملت چیست که فردوس برین می خواهی
خرد در زنده رود انداز و می نوش
به گلبانگ جوانان عراقی
دریغا عیش شبگیری که در خواب سحر بگذشت
ندانی قدر وقت ای دل مگر وقتی که درمانی
یکی از عقل می لافد یکی طامات می بافد
بیا کاین داوری ها را به پیش داور اندازیم
رحم آر بر دل من کز مهر روی خوبت
شد شخص ناتوانم باریک چون هلالی
چشم تو ز بهر دلربایی
در کردن سحر ذوفنون باد
هر که شد محرم دل در حرم یار بماند
وان که این کار ندانست در انکار بماند
قلب بی حاصل ما را بزن اکسیر مراد
یعنی از خاک در دوست نشانی به من آر
زاد راه حرم وصل نداریم مگر
به گدایی ز در میکده زادی طلبیم
مایه خوشدلی آن جاست که دلدار آن جاست
می کنم جهد که خود را مگر آن جا فکنم
از پای تا سرت همه نور خدا شود
در راه ذوالجلال چو بی پا و سر شوی
در آسمان نه عجب گر به گفته حافظ
سرود زهره به رقص آورد مسیحا را
کاروان رفت و تو در خواب و بیابان در پیش
کی روی ره ز که پرسی چه کنی چون باشی
کوس ناموس تو بر کنگره عرش زنیم
علم عشق تو بر بام سماوات بریم
آه از آن جور و تطاول که در این دامگه است
آه از آن سوز و نیازی که در آن محفل بود
سپیده دم که صبا بوی لطف جان گیرد
چمن ز لطف هوا نکته برجنان گیرد
بیا که با سر زلفت قرار خواهم کرد
که گر سرم برود برندارم از قدمت
ز انقلاب زمانه عجب مدار که چرخ
از این فسانه هزاران هزار دارد یاد
سواد لوح بینش را عزیز از بهر آن دارم
که جان را نسخه ای باشد ز لوح خال هندویت
یا رب کجاست محرم رازی که یک زمان
دل شرح آن دهد که چه گفت و چه ها شنید
بیار می که به فتوی حافظ از دل پاک
غبار زرق به فیض قدح فروشویم
بنوش باده که قسام صنع قسمت کرد
در آفرینش از انواع نوشدارو نیش
ای باد حدیث من نهانش می گو
سر دل من به صد زبانش می گو
هر سروقد که بر مه و خور حسن می فروخت
چون تو درآمدی پی کاری دگر گرفت
درونم خون شد از نادیدن دوست
الا تعسا لایام الفراق
ساقی سیم ساق من گر همه درد می دهد
کیست که تن چو جام می جمله دهن نمی کند
چو آفتاب می از مشرق پیاله برآید
ز باغ عارض ساقی هزار لاله برآید
زین خوش رقم که بر گل رخسار می کشی
خط بر صحیفه گل و گلزار می کشی
ببین که رقص کنان می رود به ناله چنگ
کسی که رخصه نفرمودی استماع سماع
حافظ ابنای زمان را غم مسکینان نیست
زین میان گر بتوان به که کناری گیرند
سرفرازم کن شبی از وصل خود ای نازنین
تا منور گردد از دیدارت ایوانم چو شمع
به بوی وصل چو حافظ شبی به روز آور
که بشکفد گل بختت ز جانب فتاح
دیدم نگار نازنین بر تخت زر در خواب خوش
من از نهیب بیم او چون بید لرزان سنگنک
ز طره تو پریشانی دلم شد فاش
ز مشک نیست غریب آری ار بود غماز
بازکش یک دم عنان ای ترک شهرآشوب من
تا ز اشک و چهره راهت پرزر و گوهر کنم
تا کی کشم عتیبت از چشم دلفریبت
روزی کرشمه ای کن ای یار برگزیده
که را رسد که کند عیب دامن پاکت
که همچو قطره که بر برگ گل چکد پاکی
کحل الجواهری به من آر ای نسیم صبح
زان خاک نیکبخت که شد رهگذار دوست
در سرای مغان رفته بود و آب زده
نشسته پیر و صلایی به شیخ و شاب زده
سینه از آتش دل در غم جانانه بسوخت
آتشی بود در این خانه که کاشانه بسوخت
صلاح کار کجا و من خراب کجا
ببین تفاوت ره کز کجاست تا به کجا
عاشق شو ار نه روزی کار جهان سر آید
ناخوانده نقش مقصود از کارگاه هستی
مخمور جام عشقم ساقی بده شرابی
پر کن قدح که بی می مجلس ندارد آبی
به وصل دوست گرت دست می دهد یک دم
برو که هر چه مراد است در جهان داری
جلوه ای کرد رخت دید ملک عشق نداشت
عین آتش شد از این غیرت و بر آدم زد
چنان به حسن و جوانی خویشتن مغرور
که داشت از دل بلبل هزار گونه فراغ
راه دل عشاق زد آن چشم خماری
پیداست از این شیوه که مست است شرابت
نمی بینم از همدمان هیچ بر جای
دلم خون شد از غصه ساقی کجایی
لابه بسیار نمودم که مرو سود نداشت
زانکه کار از نظر رحمت سلطان می رفت
آن کس که به دست جام دارد
سلطانی جم مدام دارد
صبا به چشم من انداخت خاکی از کویش
که آب زندگیم در نظر نمی آید
صوفی از پرتو می راز نهانی دانست
گوهر هر کس از این لعل توانی دانست
مقیم بر سر راهش نشسته ام چون گرد
بدان هوس که بدین رهگذار بازآید
تو بودی آن دم صبح امید کز سر مهر
برآمدی و سر آمد شبان ظلمانی
جمال چهره اسلام شیخ ابو اسحاق
که ملک در قدمش زیب بوستان گیرد
نگار من که به مکتب نرفت و خط ننوشت
به غمزه مسیله آموز صد مدرس شد
غم گیتی گر از پایم درآرد
بجز ساغر که باشد دستگیرم
سخن این است که ما بی تو نخواهیم حیات
بشنو ای پیک خبرگیر و سخن بازرسان
زلف در دست صبا گوش به فرمان رقیب
این چنین با همه درساخته ای یعنی چه
چو شمع صبحدمم شد ز مهر او روشن
که عمر در سر این کار و بار خواهم کرد
قراری بسته ام با می فروشان
که روز غم به جز ساغر نگیرم
لطف خدا بیشتر از جرم ماست
نکته سربسته چه دانی خموش
کردم دو انگشتان دراز آهستهک آهستهک
برداشتم برقع به ناز از ماه تابان سنگنک
جایی که برق عصیان بر آدم صفی زد
ما را چگونه زیبد دعوی بی گناهی
طوطی ای را به خیال شکری دل خوش بود
ناگهش سیل فنا نقش امل باطل کرد
تا سحر چشم یار چه بازی کند که باز
بنیاد بر کرشمه جادو نهاده ایم
یا رب امان ده تا بازبیند
چشم محبان روی حبیبان
شد چمان در چمن حسن و لطافت لیکن
در گلستان وصالش نچمیدیم و برفت
یغمای عقل و دین را بیرون خرام سرمست
در سر کلاه بشکن در بر قبا بگردان
به دور گل منشین بی شراب و شاهد و چنگ
که همچو روز بقا هفته ای بود معدود
آبی به روزنامه اعمال ما فشان
باشد توان سترد حروف گناه از او
حافظ سخن بگوی که بر صفحه جهان
این نقش ماند از قلمت یادگار عمر
کی کند سوی دل خسته حافظ نظری
چشم مستش که به هر گوشه خرابی دارد
بیخود از شعشعه پرتو ذاتم کردند
باده از جام تجلی صفاتم دادند
هر که خواهد که چو حافظ نشود سرگردان
دل به خوبان ندهد وز پی ایشان نرود
گو غنیمت شمار صحبت ما
که تو در خواب و ما به دیده گهیم
ز تندباد حوادث نمی توان دیدن
در این چمن که گلی بوده است یا سمنی
بر آستان جانان گر سر توان نهادن
گلبانگ سربلندی بر آسمان توان زد
هر آن که روی چو ماهت به چشم بد بیند
بر آتش تو به جز جان او سپند مباد
هر صبح و شام قافله ای از دعای خیر
در صحبت شمال و صبا می فرستمت
دور است سر آب از این بادیه هش دار
تا غول بیابان نفریبد به سرابت
مخمور آن دو چشمم آیا کجاست جامی
بیمار آن دو لعلم آخر کم از جوابی
گر چه پیرم تو شبی تنگ در آغوشم کش
تا سحرگه ز کنار تو جوان برخیزم
ز چشم عشق توان دید روی شاهد غیب
که نور دیده عاشق ز قاف تا قاف است
جدا شد یار شیرینت کنون تنها نشین ای شمع
که حکم آسمان این است اگر سازی و گر سوزی
مکن که کوکبه دلبری شکسته شود
چو بندگان بگریزند و چاکران بجهند
من همان ساعت که از می خواستم شد توبه کار
گفتم این شاخ ار دهد باری پشیمانی بود
چو باد از خرمن دونان ربودن خوشه ای تا چند
ز همت توشه ای بردار و خود تخمی بکار آخر
حافظ عروس طبع مرا جلوه آرزوست
آیینه ای ندارم از آن آه می کشم
حسن خلقی ز خدا می طلبم خوی تو را
تا دگر خاطر ما از تو پریشان نشود
دردمندان بلا زهر هلاهل دارند
قصد این قوم خطا باشد هان تا نکنی
به خنده گفت که حافظ خدای را مپسند
که بوسه تو رخ ماه را بیالاید
ای صبا امشبم مدد فرمای
که سحرگه شکفتنم هوس است
دل در جهان مبند و به مستی سوال کن
از فیض جام و قصه جمشید کامگار
نشان یار سفرکرده از که پرسم باز
که هر چه گفت برید صبا پریشان گفت
به خاک حافظ اگر یار بگذرد چون باد
ز شوق در دل آن تنگنا کفن بدرم
کس در جهان ندارد یک بنده همچو حافظ
زیرا که چون تو شاهی کس در جهان ندارد
طبیب راه نشین درد عشق نشناسد
برو به دست کن ای مرده دل مسیح دمی
و گر چنان که در آن حضرتت نباشد بار
برای دیده بیاور غباری از در دوست
به خط و خال گدایان مده خزینه دل
به دست شاهوشی ده که محترم دارد
شکسته گشت چو پشت هلال قامت من
کمان ابروی یارم چو وسمه بازکشید
رسیدن گل و نسرین به خیر و خوبی باد
بنفشه شاد و کش آمد سمن صفا آورد
دلبرم شاهد و طفل است و به بازی روزی
بکشد زارم و در شرع نباشد گنهش
دل ز ناوک چشمت گوش داشتم لیکن
ابروی کماندارت می برد به پیشانی
دوش دست طربم سلسله شوق تو بست
پای خیل خردم لشکر غم از جا برد
ما را ز منع عقل مترسان و می بیار
کان شحنه در ولایت ما هیچ کاره نیست
ما جفا از تو ندیدیم و تو خود نپسندی
آنچه در مذهب ارباب طریقت نبود
در پس آینه طوطی صفتم داشته اند
آن چه استاد ازل گفت بگو می گویم
نیست امید صلاحی ز فساد حافظ
چون که تقدیر چنین است چه تدبیر کنم
از برای شرف به نوک مژه
خاک راه تو رفتنم هوس است
من آن آیینه را روزی به دست آرم سکندروار
اگر می گیرد این آتش زمانی ور نمی گیرد
ز مرغ صبح ندانم که سوسن آزاد
چه گوش کرد که با ده زبان خموش آمد
غبار خط بپوشانید خورشید رخش یا رب
بقای جاودانش ده که حسن جاودان دارد
ببار ای شمع اشک از چشم خونین
که شد سوز دلت بر خلق روشن
من همان به که از او نیک نگه دارم دل
که بد و نیک ندیده ست و ندارد نگهش
به دور لاله دماغ مرا علاج کنید
گر از میانه بزم طرب کناره کنم
روی خوب است و کمال هنر و دامن پاک
لاجرم همت پاکان دو عالم با اوست
معشوق چون نقاب ز رخ در نمی کشد
هر کس حکایتی به تصور چرا کنند
چراغ دیده محمود آنکه دشمن را
ز برق تیغ وی آتش به دودمان گیرد
به مردمی که دل دردمند حافظ را
مزن به ناوک دلدوز مردم افکن چشم
زبان خامه ندارد سر بیان فراق
وگرنه شرح دهم با تو داستان فراق
ز آشفتگی حال من آگاه کی شود
آن را که دل نگشت گرفتار این کمند
رهزن دهر نخفته ست مشو ایمن از او
اگر امروز نبرده ست که فردا ببرد
همچون لب خود مدام جان می پرور
زان راح که روحیست به تن پرورده
بعدت منک و قد صرت ذایبا کهلال
اگر چه روی چو ماهت ندیده ام به تمامی
این قصه عجب شنو از بخت واژگون
ما را بکشت یار به انفاس عیسوی
ساروان رخت به دروازه مبر کان سر کو
شاهراهیست که منزلگه دلدار من است
بسوخت حافظ و در شرط عشقبازی او
هنوز بر سر عهد و وفای خویشتن است
از در خویش خدا را به بهشتم مفرست
که سر کوی تو از کون و مکان ما را بس
از آن دمی که ز چشمم برفت رود عزیز
کنار دامن من همچو رود جیحون است
ننگرد دیگر به سرو اندر چمن
هر که دید آن سرو سیم اندام را
هر که آمد به جهان نقش خرابی دارد
در خرابات بگویید که هشیار کجاست
یار اگر رفت و حق صحبت دیرین نشناخت
حاش لله که روم من ز پی یار دگر
از این سموم که بر طرف بوستان بگذشت
عجب که بوی گلی هست و رنگ نسترنی
عمر بگذشت به بی حاصلی و بوالهوسی
ای پسر جام می ام ده که به پیری برسی
ز ملک تا ملکوتش حجاب بردارند
هر آن که خدمت جام جهان نما بکند
سینه مالامال درد است ای دریغا مرهمی
دل ز تنهایی به جان آمد خدا را همدمی
دهان نیک تو دلخواه جان حافظ شد
به جان بود خطرم زین دل محال اندیش
دلا طمع مبر از لطف بی نهایت دوست
چو لاف عشق زدی سر بباز چابک و چست
چو گل گر خرده ای داری خدا را صرف عشرت کن
که قارون را غلط ها داد سودای زراندوزی
گفت آن یار کز او گشت سر دار بلند
جرمش این بود که اسرار هویدا می کرد
چون کرد در دلم اثر آواز عندلیب
گشتم چنان که هیچ نماندم تحملی
صبر بر جور رقیبت چه کنم گر نکنم
عاشقان را نبود چاره به جز مسکینی
منزل حافظ کنون بارگه پادشاست
دل بر دلدار رفت جان بر جانانه شد
درآ که در دل خسته توان درآید باز
بیا که در تن مرده روان درآید باز
مکش رنج بیهوده خرسند باش
قناعت کن ار نیست اطلس چو برد
آلودگی خرقه خرابی جهان است
کو راهروی اهل دلی پاک سرشتی
چون کاینات جمله به بوی تو زنده اند
ای آفتاب سایه ز ما برمدار هم
بی می و مطرب به فردوسم مخوان
راحتی فی الراح لا فی السلسبیل
حافظ اسیر زلف تو شد از خدا بترس
و از انتصاف آصف جم اقتدار هم
جمع کن به احسانی حافظ پریشان را
ای شکنج گیسویت مجمع پریشانی
چو یار بر سر صلح است و عذر می طلبد
توان گذشت ز جور رقیب در همه حال
من ز مسجد به خرابات نه خود افتادم
اینم از عهد ازل حاصل فرجام افتاد
عزم سبک عنان تو در جنبش آورد
این پایدار مرکز عالی مدار هم
مگر تو شانه زدی زلف عنبرافشان را
که باد غالیه سا گشت و خاک عنبربوست
این خرد خام به میخانه بر
تا می لعل آوردش خون به جوش
هر سر موی مرا با تو هزاران کار است
ما کجاییم و ملامت گر بی کار کجاست
آن چه سعی است من اندر طلبت بنمایم
این قدر هست که تغییر قضا نتوان کرد
آن پریشانی شب های دراز و غم دل
همه در سایه گیسوی نگار آخر شد
تکیه بر تقوی و دانش در طریقت کافریست
راهرو گر صد هنر دارد توکل بایدش
گر چنین جلوه کند مغبچه باده فروش
خاکروب در میخانه کنم مژگان را
تو دم فقر ندانی زدن از دست مده
مسند خواجگی و مجلس تورانشاهی
جام می و خون دل هر یک به کسی دادند
در دایره قسمت اوضاع چنین باشد
به چشم خلق عزیز جهان شود حافظ
که بر در تو نهد روی مسکنت بر خاک
به سرکشی خود ای سرو جویبار مناز
که گر بدو رسی از شرم سر فروداری
تا کی می صبوح و شکرخواب بامداد
هشیار گرد هان که گذشت اختیار عمر
باده خور غم مخور و پند مقلد منیوش
اعتبار سخن عام چه خواهد بودن
صواعق سخطت را چگونه شرح دهم
نعوذ بالله از آن فتنه های طوفانی
ساقی بیا که عشق ندا می کند بلند
کان کس که گفت قصه ما هم ز ما شنید
بر این فقیر نامه آن محتشم بخوان
با این گدا حکایت آن پادشا بگو
شکر به صبر دست دهد عاقبت ولی
بدعهدی زمانه زمانم نمی دهد
من رند و عاشق در موسم گل
آن گاه توبه استغفرالله
که این کند که تو کردی به ضعف همت و رای
ز گنج خانه شده خیمه بر خراب زده
آن شد اکنون که ز ابنای عوام اندیشم
محتسب نیز در این عیش نهانی دانست
مه جلوه می نماید بر سبز خنگ گردون
تا او به سر درآید بر رخش پا بگردان
من این مراد ببینم به خود که نیم شبی
به جای اشک روان در کنار من باشی
شاید ار پیک صبا از تو بیاموزد کار
زان که چالاکتر از این حرکت باد نکرد
بنوش می که سبکروحی و لطیف مدام
علی الخصوص در آن دم که سر گران داری
ماه کنعانی من مسند مصر آن تو شد
وقت آن است که بدرود کنی زندان را
ای فروغ ماه حسن از روی رخشان شما
آب روی خوبی از چاه زنخدان شما
صبح خیزی و سلامت طلبی چون حافظ
هر چه کردم همه از دولت قرآن کردم
خورشید چو آن خال سیه دید به دل گفت
ای کاج که من بودمی آن هندوی مقبل
باورم نیست ز بدعهدی ایام هنوز
قصه غصه که در دولت یار آخر شد
سوی من وحشی صفت عقل رمیده
آهوروشی کبک خرامی نفرستاد
عشوه دادند که بر ما گذری خواهی کرد
دیدی آخر که چنین عشوه خریدیم و برفت
مجو درستی عهد از جهان سست نهاد
که این عجوز عروس هزاردامادست
هر که را با خط سبزت سر سودا باشد
پای از این دایره بیرون ننهد تا باشد
هر گنج سعادت که خدا داد به حافظ
از یمن دعای شب و ورد سحری بود
گفتم زمان عشرت دیدی که چون سر آمد
گفتا خموش حافظ کاین غصه هم سر آید
دهان شهد تو داده رواج آب خضر
لب چو قند تو برد از نبات مصر رواج
عمریست تا من در طلب هر روز گامی می زنم
دست شفاعت هر زمان در نیک نامی می زنم
چنان زندگانی کن اندر جهان
که چون مرده باشی نگویند مرد
ای دل ار عشرت امروز به فردا فکنی
مایه نقد بقا را که ضمان خواهد شد
یک نیمه نرگس باز کرد از خواب جنبانید سر
شد بر رخ همچون مهش زلف پریشان سنگنک
شیر در بادیه عشق تو روباه شود
آه از این راه که در وی خطری نیست که نیست
ای دل به کوی عشق گذاری نمی کنی
اسباب جمع داری و کاری نمی کنی
قدر مجموعه گل مرغ سحر داند و بس
که نه هر کو ورقی خواند معانی دانست
گرت چو نوح نبی صبر هست در غم طوفان
بلا بگردد و کام هزارساله برآید
گر مساعد شودم دایره چرخ کبود
هم به دست آورمش باز به پرگار دگر
در شگفتم که در این مدت ایام فراق
برگرفتی ز حریفان دل و دل می دادت
ای دل ریش مرا با لب تو حق نمک
حق نگه دار که من می روم الله معک
سر ارادت ما و آستان حضرت دوست
که هر چه بر سر ما می رود ارادت اوست
دامن کشان همی شد در شرب زرکشیده
صد ماه رو ز رشکش جیب قصب دریده
سرم ز دست بشد چشم از انتظار بسوخت
در آرزوی سر و چشم مجلس آرایی
حلقه زلفش تماشاخانه باد صباست
جان صد صاحب دل آن جا بسته یک مو ببین
فقیه مدرسه دی مست بود و فتوی داد
که می حرام ولی به ز مال اوقاف است
ز کفر زلف تو هر حلقه ای و آشوبی
ز سحر چشم تو هر گوشه ای و بیماری
ای که انشا عطارد صفت شوکت توست
عقل کل چاکر طغراکش دیوان تو باد
چیست این سقف بلند ساده بسیارنقش
زین معما هیچ دانا در جهان آگاه نیست
قامتش را سرو گفتم سر کشید از من به خشم
دوستان از راست می رنجد نگارم چون کنم
مستی به چشم شاهد دلبند ما خوش است
زان رو سپرده اند به مستی زمام ما
راز سربسته ما بین که به دستان گفتند
هر زمان با دف و نی بر سر بازار دگر
زلف بر باد مده تا ندهی بر بادم
ناز بنیاد مکن تا نکنی بنیادم
سر خدا که عارف سالک به کس نگفت
در حیرتم که باده فروش از کجا شنید
با هر که بگفتم که تو را دوست شدم
شد دشمن من وه که چه طالع دارم
فرض ایزد بگزاریم و به کس بد نکنیم
وان چه گویند روا نیست نگوییم رواست
نامه تعزیت دختر رز بنویسید
تا همه مغبچگان زلف دوتا بگشایند
اجرها باشدت ای خسرو شیرین دهنان
گر نگاهی سوی فرهاد دل افتاده کنی
بوسه بر درج عقیق تو حلال است مرا
که به افسوس و جفا مهر وفا نشکستم
یار دلدار من ار قلب بدین سان شکند
ببرد زود به جانداری خود پادشهش
عاشقان را بر سر خود حکم نیست
هر چه فرمان تو باشد آن کنند
نه هر کو نقش نظمی زد کلامش دلپذیر افتد
تذرو طرفه من گیرم که چالاک است شاهینم
وصال او ز عمر جاودان به
خداوندا مرا آن ده که آن به
جانا چه گویم شرح فراقت
چشمی و صد نم جانی و صد آه
سر و زر و دل و جانم فدای آن یاری
که حق صحبت مهر و وفا نگه دارد
در چین طره تو دل بی حفاظ من
هرگز نگفت مسکن مالوف یاد باد
به یاد شخص نزارم که غرق خون دل است
هلال را ز کنار افق کنید نگاه
نخست پادشهی همچو او ولایت بخش
که جان خویش بپرورد و داد عیش بداد
رخ تو در دلم آمد مراد خواهم یافت
چرا که حال نکو در قفای فال نکوست
چرا حافظ چو می ترسیدی از هجر
نکردی شکر ایام وصالش
کس به دور نرگست طرفی نبست از عافیت
به که نفروشند مستوری به مستان شما
حافظ آب رخ خود بر در هر سفله مریز
حاجت آن به که بر قاضی حاجات بریم
گر بدانم که وصال تو بدین دست دهد
دین و دل را همه دربازم و توفیر کنم
خاک وجود ما را از آب دیده گل کن
ویرانسرای دل را گاه عمارت آمد
هر که این عشرت نخواهد خوشدلی بر وی تباه
وان که این مجلس نجوید زندگی بر وی حرام
سخن غیر مگو با من معشوقه پرست
کز وی و جام می ام نیست به کس پروایی
دیدمش خرم و خندان قدح باده به دست
و اندر آن آینه صد گونه تماشا می کرد
سالک از نور هدایت ببرد راه به دوست
که به جایی نرسد گر به ضلالت برود
جمال بخت ز روی ظفر نقاب انداخت
کمال عدل به فریاد دادخواه رسید
حال دلم ز خال تو هست در آتشش وطن
چشمم از آن دو چشم تو خسته شده ست و ناتوان
احادیا بجمال الحبیب قف وانزل
که نیست صبر جمیلم ز اشتیاق جمال
خرم آن روز که با دیده گریان بروم
تا زنم آب در میکده یک بار دگر
راهیست راه عشق که هیچش کناره نیست
آنجا جز آن که جان بسپارند چاره نیست
بخت از دهان دوست نشانم نمی دهد
دولت خبر ز راز نهانم نمی دهد
وصف رخ چو ماهش در پرده راست ناید
مطرب بزن نوایی ساقی بده شرابی
شمشاد خرامان کن و آهنگ گلستان کن
تا سرو بیاموزد از قد تو دلجویی
قصت العشق لا انفصام لها
فصمت ها هنا لسان القال
راست چون سوسن و گل از اثر صحبت پاک
بر زبان بود مرا آن چه تو را در دل بود
چرا ز کوی خرابات روی برتابم
کز این بهم به جهان هیچ رسم و راهی نیست
ای روی ماه منظر تو نوبهار حسن
خال و خط تو مرکز حسن و مدار حسن
احوال دل حافظ از دست غم هجران
چون عاشق سرگردان کزدوست جداافتد
ناامیدم مکن از سابقه لطف ازل
تو پس پرده چه دانی که که خوب است و که زشت
به چشم و ابروی جانان سپرده ام دل و جان
بیا بیا و تماشای طاق و منظر کن
در دلم بود که بی دوست نباشم هرگز
چه توان کرد که سعی من و دل باطل بود
زلفت هزار دل به یکی تار مو ببست
راه هزار چاره گر از چار سو ببست
میان مهربانان کی توان گفت
که یار ما چنین گفت و چنان کرد
خون پیاله خور که حلال است خون او
در کار یار باش که کاریست کردنی
بسوخت حافظ و ترسم که شرح قصه او
به سمع پادشه کامگار ما نرسد
بر آستانه میخانه گر سری بینی
مزن به پای که معلوم نیست نیت او
خار ار چه جان بکاهد گل عذر آن بخواهد
سهل است تلخی می در جنب ذوق مستی
بی خبرند زاهدان نقش بخوان ولاتقل
مست ریاست محتسب باده بده ولاتخف
میان عاشق و معشوق فرق بسیار است
چو یار ناز نماید شما نیاز کنید
بزمگاهی دلنشان چون قصر فردوس برین
گلشنی پیرامنش چون روضه دارالسلام
من گدا هوس سروقامتی دارم
که دست در کمرش جز به سیم و زر نرود
می خواست گل که دم زند از رنگ و بوی دوست
از غیرت صبا نفسش در دهان گرفت
حالیا عشوه ناز تو ز بنیادم برد
تا دگرباره حکیمانه چه بنیاد کند
به من سلام فرستاد دوستی امروز
که ای نتیجه کلکت سواد بینایی
دل سنگین ترا اشک من آورد به راه
سنگ را سیل تواند به لب دریا برد
ای باد اگر به گلشن احباب بگذری
زنهار عرضه ده بر جانان پیام ما
تیمار غریبان اثر ذکر جمیل است
جانا مگر این قاعده در شهر شما نیست
مرا امید وصال تو زنده می دارد
و گر نه هر دمم از هجر توست بیم هلاک
طوبی ز قامت تو نیارد که دم زند
زین قصه بگذرم که سخن می شود بلند
خون شد دلم به یاد تو هر گه که در چمن
بند قبای غنچه گل می گشاد باد
پارسایی و سلامت هوسم بود ولی
شیوه ای می کند آن نرگس فتان که مپرس
زمانه گر نه زر قلب داشتی کارش
به دست آصف صاحب عیار بایستی
شعرم به یمن مدح تو صد ملک دل گشاد
گویی که تیغ توست زبان سخنورم
ای که دایم به خویش مغروری
گر تو را عشق نیست معذوری
از دیده گر سرشک چو باران چکد رواست
کاندر غمت چو برق بشد روزگار عمر
آن رایحه زلف است یا لخلخه عنبر
یا غالیه می ساید در باغچه حسن او
زان باده که در میکده عشق فروشند
ما را دو سه ساغر بده و گو رمضان باش
ز در درآ و شبستان ما منور کن
هوای مجلس روحانیان معطر کن
تو خفته ای و نشد عشق را کرانه پدید
تبارک الله از این ره که نیست پایانش
شد لشکر غم بی عدد از بخت می خواهم مدد
تا فخر دین عبدالصمد باشد که غمخواری کند
ای جوان سروقد گویی ببر
پیش از آن کز قامتت چوگان کنند
آن کیست کاو به ملک کند باتو همسری
از مصر تا به روم و ز چین تا به قیروان
صوفی ما که ز ورد سحری مست شدی
شامگاهش نگران باش که سرخوش باشد
کوه صبرم نرم شد چون موم در دست غمت
تا در آب و آتش عشقت گدازانم چو شمع
دلت به وصل گل ای بلبل صبا خوش باد
که در چمن همه گلبانگ عاشقانه توست
دردم نهفته به ز طبیبان مدعی
باشد که از خزانه غیبم دوا کنند
عشق رخ یار بر من زار مگیر
بر خسته دلان رند خمار مگیر
حافظ چو پادشاهت گه گاه می برد نام
رنجش ز بخت منما بازآ به عذرخواهی
باغبانا ز خزان بی خبرت می بینم
آه از آن روز که بادت گل رعنا ببرد
این شرح بی نهایت کز زلف یار گفتند
حرفیست از هزاران کاندر عبارت آمد
دلم بجو که قدت همچو سرو دلجوی است
سخن بگو که کلامت لطیف و موزون است
زان پیشتر که عالم فانی شود خراب
ما را ز جام باده گلگون خراب کن
ساقیا می ده که رندی های حافظ فهم کرد
آصف صاحب قران جرم بخش عیب پوش
تو خود چه لعبتی ای شهسوار شیرین کار
که توسنی چو فلک رام تازیانه توست
به نیم جو نخرم طاق خانقاه و رباط
مرا که مصطبه ایوان و پای خم طنبیست
بر در مدرسه تا چند نشینی حافظ
خیز تا از در میخانه گشادی طلبیم
غم این دل بواتت خورد ناچار
و غر نه او بنی آنچت نشادی
ای که بر ماه از خط مشکین نقاب انداختی
لطف کردی سایه ای بر آفتاب انداختی
آن که ناوک بر دل من زیر چشمی می زند
قوت جان حافظش در خنده زیر لب است
ره رو منزل عشقیم و ز سرحد عدم
تا به اقلیم وجود این همه راه آمده ایم
چندان که گفتم غم با طبیبان
درمان نکردند مسکین غریبان
ای غایب از نظر که شدی همنشین دل
می گویمت دعا و ثنا می فرستمت
می خورد خون دلم مردمک دیده سزاست
که چرا دل به جگرگوشه مردم دادم
در وفای عشق تو مشهور خوبانم چو شمع
شب نشین کوی سربازان و رندانم چو شمع
می صوفی افکن کجا می فروشند
که در تابم از دست زهد ریایی
فغان که با همه کس غایبانه باخت فلک
که کس نبود که دستی از این دغا ببرد
ماجرا کم کن و بازآ که مرا مردم چشم
خرقه از سر به درآورد و به شکرانه بسوخت
بد رندان مگو ای شیخ و هش دار
که با حکم خدایی کینه داری
اگر آن ترک شیرازی به دست آرد دل ما را
به خال هندویش بخشم سمرقند و بخارا را
با فریب رنگ این نیلی خم زنگارفام
کار بر وفق مراد صبغه الله می کنی
گلی کان پایمال سرو ما گشت
بود خاکش ز خون ارغوان به
مراد دنیی و عقبی به من بخشید روزی بخش
به گوشم قول جنگ اول به دستم زلف یار آخر
قد همه دلبران عالم
پیش الف قدت چو نون باد
مرغ زیرک نزند در چمنش پرده سرای
هر بهاری که به دنباله خزانی دارد
نمی کند دل من میل زهد و توبه ولی
به نام خواجه بکوشیم و فر دولت او
فریاد حافظ این همه آخر به هرزه نیست
هم قصه ای غریب و حدیثی عجیب هست
از پی تفریح طبع و زیور حسن طرب
خوش بود ترکیب زرین جام با لعل مذاب
چون پیاله دلم از توبه که کردم بشکست
همچو لاله جگرم بی می و خمخانه بسوخت
فاتحه ای چو آمدی بر سر خسته ای بخوان
لب بگشا که می دهد لعل لبت به مرده جان
در مقامات طریقت هر کجا کردیم سیر
عافیت را با نظربازی فراق افتاده بود
تا معطر کنم از لطف نسیم تو مشام
شمه ای از نفحات نفس یار بیار
سری دارم چو حافظ مست لیکن
به لطف آن سری امیدوارم
به باغ تازه کن آیین دین زردشتی
کنون که لاله برافروخت آتش نمرود
منم آن شاعر ساحر که به افسون سخن
از نی کلک همه قند و شکر می بارم
به آهوان نظر شیر آفتاب بگیر
به ابروان دوتا قوس مشتری بشکن
شهر یاران بود و خاک مهربانان این دیار
مهربانی کی سر آمد شهریاران را چه شد
حافظ از باد خزان در چمن دهر مرنج
فکر معقول بفرما گل بی خار کجاست
آن طره که هر جعدش صد نافه چین ارزد
خوش بودی اگر بودی بوییش ز خوش خویی
چو ذکر خیر طلب می کنی سخن این است
که در بهای سخن سیم و زر دریغ مدار
ساغر ما که حریفان دگر می نوشند
ما تحمل نکنیم ار تو روا می داری
خموش حافظ و این نکته های چون زر سرخ
نگاه دار که قلاب شهر صراف است
نزدیک شد آن دم که رقیب تو بگوید
دور از رخت این خسته رنجور نماندست
با لبی و صد هزاران خنده آمد گل به باغ
از کریمی گوییا در گوشه ای بویی شنید
کیست حافظ تا ننوشد باده بی آواز رود
عاشق مسکین چرا چندین تجمل بایدش
از سر کوی تو هر کو به ملالت برود
نرود کارش و آخر به خجالت برود
کنون که بر کف گل جام باده صاف است
به صد هزار زبان بلبلش در اوصاف است
تاریخ این حکایت گر از تو باز پرسند
سرجمله اش فروخوان از میوه بهشتی
به خلق و لطف توان کرد صید اهل نظر
به بند و دام نگیرند مرغ دانا را
همچو حافظ به رغم مدعیان
شعر رندانه گفتنم هوس است
عشرت کنیم ور نه به حسرت کشندمان
روزی که رخت جان به جهانی دگر کشیم
خیز تا خرقه صوفی به خرابات بریم
شطح و طامات به بازار خرافات بریم
یا مکش بر چهره نیل عاشقی
یا فرو بر جامه تقوی به نیل
گر امانت به سلامت ببرم باکی نیست
بی دلی سهل بود گر نبود بی دینی
ای صبا نکهتی از کوی فلانی به من آر
زار و بیمار غمم راحت جانی به من آر
هست امیدم که علیرغم عدو روز جزا
فیض عفوش ننهد بار گنه بر دوشم
گوشه ابروی توست منزل جانم
خوشتر از این گوشه پادشاه ندارد
این راه را نهایت صورت کجا توان بست
کش صد هزار منزل بیش است در بدایت
سروبالای من آن گه که درآید به سماع
چه محل جامه جان را که قبا نتوان کرد
بگشای تربتم را بعد از وفات و بنگر
کز آتش درونم دود از کفن برآید
آب چشمم که بر او منت خاک در توست
زیر صد منت او خاک دری نیست که نیست
چو با حبیب نشینی و باده پیمایی
به یاد دار محبان بادپیما را
دلا دایم گدای کوی او باش
به حکم آن که دولت جاودان به
قیاس کردم و تدبیر عقل در ره عشق
چو شبنمی است که بر بحر می کشد رقمی
آمرزش نقد است کسی را که در این جا
یاریست چو حوری و سرایی چو بهشتی
قدم منه به خرابات جز به شرط ادب
که سالکان درش محرمان پادشهند
چه نقشها که برانگیختیم و سود نداشت
فسون ما بر او گشته است افسانه
ز چشمت جان نشاید برد کز هر سو که می بینم
کمین از گوشه ای کرده ست و تیر اندر کمان دارد
ز خاک پای تو داد آب روی لاله و گل
چو کلک صنع رقم زد به آبی و خاکی
مهل که روز وفاتم به خاک بسپارند
مرا به میکده بر در خم شراب انداز
عاشق از قاضی نترسد می بیار
بلکه از یرغوی دیوان نیز هم
چون می رود این کشتی سرگشته که آخر
جان در سر آن گوهر یک دانه نهادیم
عیب حافظ گو مکن واعظ که رفت از خانقاه
پای آزادی چه بندی گر به جایی رفت رفت
کجا یابم وصال چون تو شاهی
من بدنام رند لاابالی
ترک گدایی مکن که گنج بیابی
از نظر ره روی که در گذر آید
الا ای دولتی طالع که قدر وقت می دانی
گوارا بادت این عشرت که داری روزگاری خوش
ترک عاشق کش من مست برون رفت امروز
تا دگر خون که از دیده روان خواهد بود
از عدالت نبود دور گرش پرسد حال
پادشاهی که به همسایه گدایی دارد
ماه و خورشید به منزل چو به امر تو رسند
یار مه روی مرا نیز به من بازرسان
بنیاد هستی تو چو زیر و زبر شود
در دل مدار هیچ که زیر و زبر شوی
حکایت شب هجران نه آن حکایت حالیست
که شمه ای ز بیانش به صد رساله برآید
ای ملک العرش مرادش بده
و از خطر چشم بدش دار گوش
نصیحتگوی رندان را که با حکم قضا جنگ است
دلش بس تنگ می بینم مگر ساغر نمی گیرد
سماط دهر دون پرور ندارد شهد آسایش
مذاق حرص و آز ای دل بشو از تلخ و از شورش
من اگر خارم و گر گل چمن آرایی هست
که از آن دست که او می کشدم می رویم
نخست روز که دیدم رخ تو دل می گفت
اگر رسد خللی خون من به گردن چشم
ای صبا نکهتی از خاک ره یار بیار
ببر اندوه دل و مژده دلدار بیار
گفتم به نقطه دهنت خود که برد راه
گفت این حکایتیست که با نکته دان کنند
شراب بی غش و ساقی خوش دو دام رهند
که زیرکان جهان از کمندشان نرهند
گر به دیوان غزل صدرنشینم چه عجب
سال ها بندگی صاحب دیوان کردم
گر جان به تن ببینی مشغول کار او شو
هر قبله ای که بینی بهتر ز خودپرستی
ساقی حدیث سرو و گل و لاله می رود
وین بحث با ثلاثه غساله می رود
به عزم مرحله عشق پیش نه قدمی
که سودها کنی ار این سفر توانی کرد
هر کس که بدید چشم او گفت
کو محتسبی که مست گیرد
طمع در آن لب شیرین نکردنم اولی
ولی چگونه مگس از پی شکر نرود
به ولای تو که گر بنده خویشم خوانی
از سر خواجگی کون و مکان برخیزم
اگر دلم نشدی پایبند طره او
کی اش قرار در این تیره خاکدان بودی
گر مرید راه عشقی فکر بدنامی مکن
شیخ صنعان خرقه رهن خانه خمار داشت
بر آستان تو مشکل توان رسید آری
عروج بر فلک سروری به دشواریست
حافظا عشق و صابری تا چند
ناله عاشقان خوش است بنال
حافظ اندیشه کن از نازکی خاطر یار
برو از درگهش این ناله و فریاد ببر
گر خمر بهشت است بریزید که بی دوست
هر شربت عذبم که دهی عین عذاب است
باغبان گر پنج روزی صحبت گل بایدش
بر جفای خار هجران صبر بلبل بایدش
کو حریفی کش سرمست که پیش کرمش
عاشق سوخته دل نام تمنا ببرد
زلف آشفته و خوی کرده و خندان لب و مست
پیرهن چاک و غزل خوان و صراحی در دست
فتاد در دل حافظ هوای چون تو شهی
کمینه ذره خاک در تو بودی کاج
دیدیم شعر دلکش حافظ به مدح شاه
یک بیت از این قصیده به از صد رساله بود
حافظ آن روز طربنامه عشق تو نوشت
که قلم بر سر اسباب دل خرم زد
بسم حکایت دل هست با نسیم سحر
ولی به بخت من امشب سحر نمی آید
پایه نظم بلند است و جهان گیر بگو
تا کند پادشه بحر دهان پرگهرم
یا مبسما یحاکی درجا من اللالی
یا رب چه درخور آمد گردش خط هلالی
به بندگی قدش سرو معترف گشتی
گرش چو سوسن آزاده ده زبان بودی
مکن عتاب از این بیش و جور بر دل ما
مکن هر آن چه توانی که جای آن داری
به هواداری او ذره صفت رقص کنان
تا لب چشمه خورشید درخشان بروم
چشم آلوده نظر از رخ جانان دور است
بر رخ او نظر از آینه پاک انداز
گفتم ز مهرورزان رسم وفا بیاموز
گفتا ز خوبرویان این کار کمتر آید
مهندس فلکی راه دیر شش جهتی
چنان ببست که ره نیست زیر دیر مغاک
علی وادی الاراک و من علیها
و دار باللوی فوق الرمال
پرتو روی تو تا در خلوتم دید آفتاب
می رود چون سایه هر دم بر در و بامم هنوز
نوشته اند بر ایوان جنه الماوی
که هر که عشوه دنیی خرید وای به وی
آتش روی بتان در خود مزن
ور نه در آتش گذر کن چون خلیل
زاهد اگر به حور و قصور است امیدوار
ما را شرابخانه قصور است و یار حور
حافظ حدیث سحرفریب خوشت رسید
تا حد مصر و چین و به اطراف روم و ری
حافظ آن ساعت که این نظم پریشان می نوشت
طایر فکرش به دام اشتیاق افتاده بود
روی بنما و مرا گو که ز جان دل برگیر
پیش شمع آتش پروانه به جان گو درگیر
به وفای تو که خاک ره آن یار عزیز
بی غباری که پدید آید از اغیار بیار
ما محرمان خلوت انسیم غم مخور
با یار آشنا سخن آشنا بگو
نقاب گل کشید و زلف سنبل
گره بند قبای غنچه وا کرد
فرخنده باد طلعت خوبت که در ازل
ببریده اند بر قد سروت قبای ناز
تا در ره پیری به چه آیین روی ای دل
باری به غلط صرف شد ایام شبابت
به کوی عشق منه بی دلیل راه قدم
که من به خویش نمودم صد اهتمام و نشد
هر چند ما بدیم تو ما را بدان مگیر
شاهانه ماجرای گناه گدا بگو
در مذهب ما باده حلال است ولیکن
بی روی تو ای سرو گل اندام حرام است
هر می لعل کز آن دست بلورین ستدیم
آب حسرت شد و در چشم گهربار بماند
پیش چشمم کمتر است از قطره ای
این حکایت ها که از طوفان کنند
چو در دست است رودی خوش بزن مطرب سرودی خوش
که دست افشان غزل خوانیم و پاکوبان سر اندازیم
در شمار ار چه نیاورد کسی حافظ را
شکر کان محنت بی حد و شمار آخر شد
تیری که زدی بر دلم از غمزه خطا رفت
تا باز چه اندیشه کند رای صوابت
بعد صد سال اگر بر سر خاکم گذری
سر برآرد ز گلم رقص کنان عظم رمیم
حافظ طمع برید که بیند نظیر تو
دیار نیست جز رخت اندر دیار حسن
بیار باده رنگین که یک حکایت راست
بگویم و نکنم رخنه در مسلمانی
بیا و کشتی ما در شط شراب انداز
خروش و ولوله در جان شیخ و شاب انداز
شکسته وار به درگاهت آمدم که طبیب
به مومیایی لطف توام نشانی داد
ز خانقاه به میخانه می رود حافظ
مگر ز مستی زهد ریا به هوش آمد
به تخت گل بنشانم بتی چو سلطانی
ز سنبل و سمنش ساز طوق و یاره کنم
پروانه راحت بده ای شمع که امشب
از آتش دل پیش تو چون شمع گدازم
صبا ز حال دل تنگ ما چه شرح دهد
که چون شکنج ورق های غنچه تو بر توست
حالیا خانه برانداز دل و دین من است
تا در آغوش که می خسبد و همخانه کیست
تا گنج غمت در دل ویرانه مقیم است
همواره مرا کوی خرابات مقام است
نسیم باد صبا دوشم آگهی آورد
که روز محنت و غم رو به کوتهی آورد
شکرشکن شوند همه طوطیان هند
زین قند پارسی که به بنگاله می رود
در خرقه از این بیش منافق نتوان بود
بنیاد از این شیوه رندانه نهادیم
عجب علمیست علم هییت عشق
که چرخ هشتمش هفتم زمین است
ای که در کوچه معشوقه ما می گذری
بر حذر باش که سر می شکند دیوارش
مذاق جانش ز تلخی غم شود ایمن
کسی که شکر شکر تو در دهان گیرد
بعد از این نشگفت اگر با نکهت خلق خوشت
خیزد از صحرای ایذج نافه مشک ختن
سحر سرشک روانم سر خرابی داشت
گرم نه خون جگر می گرفت دامن چشم
گر به سرمنزل سلمی رسی ای باد صبا
چشم دارم که سلامی برسانی ز منش
چه مبارک سحری بود و چه فرخنده شبی
آن شب قدر که این تازه براتم دادند
ریای زاهد سالوس جان من فرسود
قدح بیار و بنه مرهمی بر این دل ریش
مرا به دور لب دوست هست پیمانی
که بر زبان نبرم جز حدیث پیمانه
هر کو نکاشت مهر و ز خوبی گلی نچید
در رهگذار باد نگهبان لاله بود
زهی همت که حافظ راست از دنیی و از عقبی
نیاید هیچ در چشمش به جز خاک سر کویت
چشم بد دور کز آن تفرقه ات بازآورد
طالع نامور و دولت مادرزادت
گر چه وصالش نه به کوشش دهند
هر قدر ای دل که توانی بکوش
جگر چون نافه ام خون گشت کم زینم نمی باید
جزای آن که با زلفت سخن از چین خطا گفتیم
شیوه حور و پری گر چه لطیف است ولی
خوبی آن است و لطافت که فلانی دارد
دامن دوست به صد خون دل افتاد به دست
به فسوسی که کند خصم رها نتوان کرد
هر که خواهد گو بیا و هر چه خواهد گو بگو
کبر و ناز و حاجب و دربان بدین درگاه نیست
نوبهار است در آن کوش که خوشدل باشی
که بسی گل بدمد باز و تو در گل باشی
آن شب قدری که گویند اهل خلوت امشب است
یا رب این تاثیر دولت در کدامین کوکب است
تا کی فرو گذاری چون زلف خود دلم را
سرگشته و پریشان ای نور هر دودیده
یاد باد آن که نگارم چو کمر بربستی
در رکابش مه نو پیک جهان پیما بود
من ار چه در نظر یار خاکسار شدم
رقیب نیز چنین محترم نخواهد ماند
شاهد آن نیست که مویی و میانی دارد
بنده طلعت آن باش که آنی دارد
خوش بودی ار به خواب بدیدی دیار خویش
تا یاد صحبتش سوی ما رهبر آمدی
چون من شکسته ای را از پیش خود چه رانی
کم غایت توقع بوسیست یا کناری
به هیچ زاهد ظاهرپرست نگذشتم
که زیر خرقه نه زنار داشت پنهانی
چو دست بر سر زلفش زنم به تاب رود
ور آشتی طلبم با سر عتاب رود
بوی شیر از لب همچون شکرش می آید
گر چه خون می چکد از شیوه چشم سیهش
زبان کشیده چو تیغی به سرزنش سوسن
دهان گشاده شقایق چو مردم ایغاغ
غیر از این نکته که حافظ ز تو ناخشنود است
در سراپای وجودت هنری نیست که نیست
زلفش کشید باد صبا چرخ سفله بین
کان جا مجال بادوزانم نمی دهد
چرا به صد غم و حسرت سپهر دایره شکل
مرا چو نقطه پرگار در میان گیرد
گر چه دوریم به یاد تو قدح می گیریم
بعد منزل نبود در سفر روحانی
کردار اهل صومعه ام کرد می پرست
این دود بین که نامه من شد سیاه از او
شکر کمال حلاوت پس از ریاضت یافت
نخست در شکن تنگ از آن مکان گیرد
ساغر می بر کفم نه تا ز بر
برکشم این دلق ازرق فام را
چنگ بنواز و بساز ار نبود عود چه باک
آتشم عشق و دلم عود و تنم مجمر گیر
دوستداران دوستکامند و حریفان باادب
پیشکاران نیکنام و صف نشینان نیکخواه
خموش حافظ و از جور یار ناله مکن
تو را که گفت که در روی خوب حیران باش
صبا تو نکهت آن زلف مشک بو داری
به یادگار بمانی که بوی او داری
آن که مدام شیشه ام از پی عیش داده است
شیشه ام از چه می برد پیش طبیب هر زمان
با دلارامی مرا خاطر خوش است
کز دلم یک باره برد آرام را
بر گلشنی اگر بگذشتم چو باد صبح
نی عشق سرو بود و نه شوق صنوبرم
با صبا افتان و خیزان می روم تا کوی دوست
و از رفیقان ره استمداد همت می کنم
دوش در خواب چنان دید خیالم که سحر
گذر افتاد بر اصطبل شهم پنهانی
بده ساقی می باقی که در جنت نخواهی یافت
کنار آب رکن آباد و گلگشت مصلا را
مژده دادند که بر ما گذری خواهی کرد
نیت خیر مگردان که مبارک فالیست
سلطان ازل گنج غم عشق به ما داد
تا روی در این منزل ویرانه نهادیم
درد ما را نیست درمان الغیاث
هجر ما را نیست پایان الغیاث
فقیر و خسته به درگاهت آمدم رحمی
که جز ولای توام نیست هیچ دست آویز
سایه افکند حالیا شب هجر
تا چه بازند شب روان خیال
در آستین مرقع پیاله پنهان کن
که همچو چشم صراحی زمانه خون ریز است
آن سیه چرده که شیرینی عالم با اوست
چشم میگون لب خندان دل خرم با اوست
چو خامه در ره فرمان او سر طاعت
نهاده ایم مگر او به تیغ بردارد
گوشه چشم رضایی به منت باز نشد
این چنین عزت صاحب نظران می داری
بیرون جهیم سرخوش و از بزم صوفیان
غارت کنیم باده و شاهد به بر کشیم
تو کز مکارم اخلاق عالمی دگری
وفای عهد من از خاطرت به در نرود
گه چون نسیم با گل راز نهفته گفتن
گه سر عشقبازی از بلبلان شنیدن
امید قد تو می داشتم ز بخت بلند
نسیم زلف تو می خواستم ز عمر دراز
هر گه که دل به عشق دهی خوش دمی بود
در کار خیر حاجت هیچ استخاره نیست
نبود نقش دو عالم که رنگ الفت بود
زمانه طرح محبت نه این زمان انداخت
طرف کرم ز کس نبست این دل پر امید من
گر چه سخن همی برد قصه من به هر طرف
برنیامد از تمنای لبت کامم هنوز
بر امید جام لعلت دردی آشامم هنوز
حلقه توبه گر امروز چو زهاد زنم
خازن میکده فردا نکند در بازم
عرضه کردم دو جهان بر دل کارافتاده
بجز از عشق تو باقی همه فانی دانست
شکوه سلطنت و حسن کی ثباتی داد
ز تخت جم سخنی مانده است و افسر کی
مرا از ازل عشق شد سرنوشت
قضای نوشته نشاید سترد
گر چه از کوی وفا گشت به صد مرحله دور
دور باد آفت دور فلک از جان و تنش
دانم دلت ببخشد بر عجز شب نشینان
گر حال بنده پرسی از باد صبحگاهی
هر دم به یاد آن لب میگون و چشم مست
از خلوتم به خانه خمار می کشی
جرعه جام بر این تخت روان افشانم
غلغل چنگ در این گنبد مینا فکنم
نه هر که طرف کله کج نهاد و تند نشست
کلاه داری و آیین سروری داند
که را گویم که با این درد جان سوز
طبیبم قصد جان ناتوان کرد
هوا ز نکهت گل در چمن تتق بندد
افق ز عکس شفق رنگ گلستان گیرد
ای معبر مژده ای فرما که دوشم آفتاب
در شکرخواب صبوحی هم وثاق افتاده بود
کلاه سروریت کج مباد بر سر حسن
که زیب بخت و سزاوار ملک و تاج سری
آن نافه مراد که می خواستم ز بخت
در چین زلف آن بت مشکین کلاله بود
حلاوتی که تو را در چه زنخدان است
به کنه آن نرسد صد هزار فکر عمیق
به ترک خدمت پیر مغان نخواهم گفت
چرا که مصلحت خود در آن نمی بینم
باور نکنی خیال خود را بفرست
تا در نگرد که بی تو چون خواهم خفت
گذار بر ظلمات است خضر راهی کو
مباد کآتش محرومی آب ما ببرد
سزدم چو ابر بهمن که بر این چمن بگریم
طرب آشیان بلبل بنگر که زاغ دارد
آن کشیدم ز تو ای آتش هجران که چو شمع
جز فنای خودم از دست تو تدبیر نبود
خرم آن روز کز این منزل ویران بروم
راحت جان طلبم و از پی جانان بروم
به قول مطرب و ساقی برون رفتم گه و بی گه
کز آن راه گران قاصد خبر دشوار می آورد
بیار باده که روزش به خیر خواهد بود
هر آن که جام صبوحی نهد چراغ صباح
حافظ که ساز مطرب عشاق ساز کرد
خالی مباد عرصه این بزمگاه از او
بگرفت کار حسنت چون عشق من کمالی
خوش باش زان که نبود این هر دو را زوالی
ای دل ار سیل فنا بنیاد هستی بر کند
چون تو را نوح است کشتیبان ز طوفان غم مخور
شکر خدا که هر چه طلب کردم از خدا
بر منتهای همت خود کامران شدم
ساقیا سایه ابر است و بهار و لب جوی
من نگویم چه کن ار اهل دلی خود تو بگوی
ساقی و مطرب و می جمله مهیاست ولی
عیش بی یار مهیا نشود یار کجاست
به نیم بوسه دعایی بخر ز اهل دلی
که کید دشمنت از جان و جسم دارد باز
آسایش دو گیتی تفسیر این دو حرف است
با دوستان مروت با دشمنان مدارا
نرگس ار لاف زد از شیوه چشم تو مرنج
نروند اهل نظر از پی نابینایی
بود آیا که در میکده ها بگشایند
گره از کار فروبسته ما بگشایند
این جان عاریت که به حافظ سپرد دوست
روزی رخش ببینم و تسلیم وی کنم
گر از این منزل ویران به سوی خانه روم
دگر آن جا که روم عاقل و فرزانه روم
عروسی بس خوشی ای دختر رز
ولی گه گه سزاوار طلاقی
از نثار مژه چون زلف تو در زر گیرم
قاصدی کز تو سلامی برساند بر ما
گر چو شمعش پیش میرم بر غمم خندان شود
ور برنجم خاطر نازک برنجاند ز من
خال سرسبز تو خوش دانه عیشیست ولی
بر کنار چمنش وه که چه دامی داری
کشیدم در برت ناگاه و شد در تاب گیسویت
نهادم بر لبت لب را و جان و دل فدا کردم
حافظ از جور تو حاشا که بگرداند روی
من از آن روز که دربند توام آزادم
صفیر بلبل شوریده و نفیر هزار
برای وصل گل آمد برون ز بیت حزن
اگر شراب خوری جرعه ای فشان بر خاک
از آن گناه که نفعی رسد به غیر چه باک
ساقیا می ده که با حکم ازل تدبیر نیست
قابل تغییر نبود آنچه تعیین کرده اند
دلم ز نرگس ساقی امان نخواست به جان
چرا که شیوه آن ترک دل سیه دانست
یا برید الحمی حماک الله
مرحبا مرحبا تعال تعال
ساقی چو یار مه رخ و از اهل راز بود
حافظ بخورد باده و شیخ و فقیه هم
حافظ گرت ز پند حکیمان ملالت است
کوته کنیم قصه که عمرت دراز باد
گوشه گیران انتظار جلوه خوش می کنند
برشکن طرف کلاه و برقع از رخ برفکن
گلبن حسنت نه خود شد دلفروز
ما دم همت بر او بگماشتیم
به کام و آرزوی دل چو دارم خلوتی حاصل
چه فکر از خبث بدگویان میان انجمن دارم
می ده که سر به گوش من آورد چنگ و گفت
خوش بگذران و بشنو از این پیر منحنی
عشق من با خط مشکین تو امروزی نیست
دیرگاه است کز این جام هلالی مستم
خزینه دل حافظ به زلف و خال مده
که کارهای چنین حد هر سیاهی نیست
رقم مغلطه بر دفتر دانش نزنیم
سر حق بر ورق شعبده ملحق نکنیم
تویی آن گوهر پاکیزه که در عالم قدس
ذکر خیر تو بود حاصل تسبیح ملک
مکن که می نخوری بر جمال گل یک ماه
که باز ماه دگر می خوری پشیمانی
گوهر معرفت آموز که با خود ببری
که نصیب دگران است نصاب زر و سیم
پیر میخانه همی خواند معمایی دوش
از خط جام که فرجام چه خواهد بودن
حافظ تو ختم کن که هنر خود عیان شود
با مدعی نزاع و محاکا چه حاجت است
کس عسل بی نیش از این دکان نخورد
کس رطب بی خار از این بستان نچید
آن جوان بخت که می زد رقم خیر و قبول
بنده پیر ندانم ز چه آزاد نکرد
زلف مشکین تو در گلشن فردوس عذار
چیست طاووس که در باغ نعیم افتادست
ای صبا بندگی خواجه جلال الدین کن
که جهان پرسمن و سوسن آزاده کنی
ز حافظان جهان کس چو بنده جمع نکرد
لطایف حکمی با کتاب قرآنی
نفاق و زرق نبخشد صفای دل حافظ
طریق رندی و عشق اختیار خواهم کرد
یاد باد آن که در آن بزمگه خلق و ادب
آن که او خنده مستانه زدی صهبا بود
درون پرده گل غنچه بین که می سازد
ز بهر دیده خصم تو لعل پیکانی
دوام عمر و ملک او بخواه از لطف حق ای دل
که چرخ این سکه دولت به دور روزگاران زد
حافظا بازنما قصه خونابه چشم
که بر این چشمه همان آب روان است که بود
زهی خجسته زمانی که یار بازآید
به کام غمزدگان غمگسار بازآید
سخن در احتیاج ما و استغنای معشوق است
چه سود افسونگری ای دل که در دلبر نمی گیرد
